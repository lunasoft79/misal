{
	"data": [{
			"id": "1",
			"imagen": "Asabotsy",
			"contenido": "<h3>Fankalazana an'i Maria Renin'Andriamanitra</h3><h3>Bokin'ny Fanisana</h3><em>6,22-27.</em><p>Ary niteny tamin'i Moizy Iaveh ka nanao hoe:<br />Mitenena amin'i Aarona sy ny zanany hoe: Hitso-drano ny zanak'Israely hianareo, dia hanao aminy hoe:<br />Hitahy anao sy hiaro anao anie Iaveh.<br />Hampamirapiratra ny tavany aminao sy hamindra fo aminao anie Iaveh.<br />Hanandratra ny tavany aminao sy hanome fiadanana anao anie Iaveh.<br />Dia izany no hametrahany ny anarako amin'ny zanak'Israely, ary izaho hitahy azy.</p><h3>Salamo</h3><em>67(66),2-3.5.6.8.</em><p>Hanambina sy hitahy antsika anie Andriamanitra! hampamirapiratra ny tavany amintsika anie izy! - Selá.<br />mba ho fantatra ety ambonin'ny tany ny lálanao, ary amin'ny firenena rehetra, ny famonjenao!<br />Aoka hirobiroby ny firenena sy hisomebin-kafaliana, fa mitsara ny vahoaka amim-pahitsiana hianao sy mitondra ny firenena ambonin'ny tany.<br />Hidera anao anie ny firenena, ry Andriamanitra, hidera anao anie ny firenena rehetra!<br />Hotahian'Andriamanitra anie isika! ary hanaja azy anie ny vazan-tany rehetra!</p><h3>Taratasin'i Md. Paoly ho an'ny Galata</h3><em>4,4-7.</em><p>fa rahefa feno ny andro, dia nirahin'Andriamanitra ny Zanany, nateraky ny vehivavy, sy nateraka teo ambanin'ny Lalána,<br />mba hanafaka izay teo ambanin'ny Lalána, sy handraisantsika ny fananganan-janaka.<br />Ary noho ny maha-zanaka anareo, dia nirahin'Andriamanitra ho ao anatin'ny fonareo ny Fanahin'ny Zanany, ka miantso hoe: Aba, Ray!<br />Koa tsy mpanompo intsony áry hianareo, fa zanaka, ary rahefa zanaka dia mpandova koa, noho ny ataon'Andriamanitra.</p><h3>Evanjely Masin'i Jesoa Kristy nosoratan'i Md. Lioka</h3><em>2,16-21.</em><p>Dia nankany haingana izy, ka nahita an'i Maria sy Josefa ary ny Zaza kely mandry amin'ny fihinanam-bilona;<br />ary rahefa nahita izy ireo, dia nampiely ny teny nolazaina taminy ny amin'izany Zaza izany.<br />Ary izay rehetra nandre dia gaga avokoa tamin'izay nolazain'ny mpiandry ondry taminy;<br />fa Maria kosa nitadidy izany zavatra rehetra izany, ka nieritreritra azy tao am-pony.<br />Ary nody ny mpiandry ondry nidera sy nankalaza an'Andriamanitra noho ny zavatra rehetra reny sy hitany, araka izay nolazaina taminy.<br />Ary rahefa afaka ny havaloan'andro ka hoforana ny Zaza, dia natao hoe Jesoa no anarany, araka ilay nataon'ny anjely fony tsy mbola torontoronina tao an-kibo izy.</p>"
		},
		{
			"id": "2",
			"imagen": "Alahady",
			"contenido": "<h3>Fankalazana ny Epifania</h3><h3>Bokin'Izaia</h3><em>60,1-6.</em><p>Mitsangana, ka namirapirata! fa miposaka ny fahazavanao; ary miposaka eo aminao, ny fahazavan'ny Tompo.<br />Indro ny aizina fa manarona ny tany, ary ny aizim-pito manarona ny firenena; fa Iaveh kosa no miposaka eo aminao; ary ny voninahiny miseho eo aminao.<br />Mandroso ho amin'ny fahazavanao ny firenena, ary ho eo amin'ny famirapiratan'ny fiposahanao ny mpanjaka.<br />Atopazo manodidina ny masonao, ka jereo, izy rehetra mivory mankaty aminao; ny zanakao lahy tamy avy lavitra; ny zanakao vavy entina an-trotroana.<br />Hahita izany hianao amin'izay ka ho miramirana; hibitaka sy hiravoravo ny fonao, fa hivantana aminao ny haren'ny ranomasina; ary ho tonga ao aminao ny rakitry ny firenena.<br />Ho rakotry ny angamenavava zavon-tany mbamin-drameva avy any Madiana sy Efah hianao; ny any Saba rehetra ho avy, hitondra volamena sy emboka manitra, ary hitory ny fiderana an'ny Tompo.</p><h3>Salamo</h3><em>72(71),2.7-8.10-11.12-13.</em><p>Aoka hitondra ny vahoakanao, araka ny rariny, sy ny mahantranao, araka ny hitsiny!<br />Ka amin'ny androny dia aoka ho finaritra ny olo-marina, amim-piadanana feno, mandra-pitsahatry ny fisian'ny volana.<br />Hanjaka hatramin'ny ranomasina iray ka hatramin'ny ranomasina hafa izy, ary hatramin'ny Ony ka hatramin'ny faran'ny tany.<br />Handoa hetra ny mpanjakan'i Tarsisa sy ny nosy; hanolotra fanatitra ny mpanjakan'i Sabá sy Meroe;<br />hiankohoka eo anatrehany ny mpanjaka rehetra, hanaiky azy ny firenena rehetra.<br />Fa hanafaka ny mahantra mitaraina aminy izy; sy ny ory tsy manan-kamonjy akory.<br />Hiantra ny fadiranovana sy ny tsy manana izy, ary hamonjy ny ain'ny mahantra.</p><h3>Taratasin'i Md. Paoly ho an'ny Efeziana</h3><em>3,2-3a.5-6.</em><p>raha mba renareo ihany ny fanambarana ny fahasoavan'Andriamanitra izay nomena ahy ho anareo,<br />izany hoe, ny fanambarana nampahafantatra ahy ny zava-miafina vao nalazako tamin'ny teny fohifohy teo.<br />izay tsy mbola nampahafantarina ny zanak'olombelona tamin'ny taranaka tany aloha, toy ny nanambarana azy ankehitriny tamin'ny Apostoliny masina sy ny mpaminaniny ao amin'ny Fanahy,<br />dia izao: Ny jentily dia tonga iray lova sy iray tena ary mpiombona ny fampanantenana amin'ny Jody ao amin'ny Kristy Jesoa, noho ny ninoany ny Evanjely;</p><h3>Evanjely Masin'i Jesoa Kristy nosoratan'i Md. Matio</h3><em>2,1-12.</em><p>Ary rahefa teraka tao Betlehema any Jodea Jesoa tamin'ny andron'i Heroda mpanjaka, indreo nisy Majy avy tany atsinanana tonga tany Jerosalema<br />nanao hoe: Aiza ilay Mpanjakan'ny Jody vao teraka? fa efa nahita ny kintany tany atsinanana izahay ka nankaty mba hitsaoka azy.<br />Raha nahare izany Heroda mpanjaka, dia taitra izy mbamin'i Jerosalema rehetra,<br />ka namory ny lohan'ny mpisorona rehetra sy ny mpanora-dalána tamin'ny vahoaka izy, ary nanontany azy hoe: Aiza no hahaterahan'ny Kristy?<br />Ary hoy ireo taminy: Ao Betlehema any Jodea, fa izao no voasoratry ny mpaminany:<br />Ary hianao, ry Betlehema tanin'i Jodá, tsy hianao no kely indrindra amin'ny renivohitr'i Jodá, fa avy ao aminao no hivoahan'ilay Mpanjaka izay hifehy ny oloko.<br />Dia nalain'i Heroda mangingina ny Majy, ka nohadihadiny fatratra ny andro nisehoan'ny kintana taminy.<br />Ary naniraka azy ho any Betlehema izy nanao hoe: Andeha ka fotopotory tsara ny amin'ilay Zaza; ary rahefa hitanareo, dia ilazao aho mba hankanesako any koa hitsaoka azy.<br />Ary rahefa nandre ny tenin'ny mpanjaka izy ireo, dia lasa. Ary indro ilay kintana hitany tany atsinanana, dia nialoha azy ambara-pijanony teo ambonin'izay nitoeran'ny Zaza.<br />Faly dia faly izy nony nahita ny kintana,<br />ary rahefa tafiditra tao an-trano izy, dia nahita ny Zazakely sy Maria reniny, ka niankohoka nitsoaka azy; ary nony efa nosokafany ny fitoeran-drakiny, dia nanolotra fanatitra ho azy izy, dia volamena sy emboka manitra ary mira.<br />Ary rahefa notoroan'Andriamanitra hevitra tamin'ny nofy izy ireo tsy hiverina any amin'i Heroda, dia lálan-kafa no nalehany nody ho any amin'ny fonenany.</p>"
		},
		{
			"id": "3",
			"imagen": "Alatsinainy",
			"contenido": "<h3>Andro voalohany aorian'i Epifania</h3><h3>Taratasy Voalohan'i Md. Joany</h3><em>3,22-24.4,1-6.</em><p>Ary na inona na inona angatahantsika dia ho azontsika, satria mitandrina ny didiny sy manao izay tsara eo imasony isika.<br />Ary izao no didiny, dia ny hinoantsika an'i Jesoa-Kristy Zanany, sy ny hifankatiavantsika, araka ny didy nomeny antsika.<br />Izay mitandrina ny didiny, dia mitoetra ao aminy, ary izy kosa ao aminy; ary ny ahafantarantsika fa mitoetra ao amintsika izy, dia ny Fanahy izay nomeny antsika.<br />Ry malala, aza mino ny fanahy rehetra, fa zahao toetra ny fanahy raha avy amin'Andriamanitra na tsia; satria maro ny mpaminany sandoka efa miely amin'izao tontolo izao.<br />Izao no ahafantarana ny fanahy avy amin'Andriamanitra: ny fanahy rehetra izay manaiky fa efa tonga nofo Jesoa-Kristy dia avy amin'Andriamanitra.<br />Ary ny fanahy rehetra izay tsy manaiky an'i Jesoa, dia tsy mba avy amin'Andriamanitra, fa fanahin'ny antikristy, izay efa renareo fa ho avy, sady efa tonga eo amin'izao tontolo izao sahady aza ankehitriny.<br />Avy amin'Andriamanitra hianareo, anaka, sady efa nandresy an'ireny, satria lehibe izay ao aminareo noho izay ao amin'izao tontolo izao.<br />Avy amin'izao tontolo izao izy ireny, ka izany no anaovany fitenin'izao tontolo izao, sy ihainoan'izao tontolo izao azy.<br />Fa izahay kosa dia avy amin'Andriamanitra, ka izay mahalala an'Andriamanitra no mihaino anay, fa izay tsy avy amin'Adriamanitra tsy mba mihaino anay; izany no ahafantarantsika izay fanahin'ny fahamarinana, sy izay fanahin'ny hadisoan-kevitra.</p><h3>Salamo</h3><em>2,7-8.10-11.</em><p>Hamoaka ny didy aho: <br />Iaveh nilaza tamiko hoe: Zanako hianao, <br />niteraka anao aho ankehitriny.<br />Mangataha dia homeko ho lovanao ny firenena, <br />ho fanjakanao, ny vazan-tany efatra.<br />Koa ankehitriny mba hendry hianareo mpanjaka; <br />minoa anatra hianareo mpitsaran'ny tany.<br />Manompoa an'ny Tompo amim-pahatahorana, <br />mientán-kafaliana amim-pangovitana.</p><h3>Evanjely Masin'i Jesoa Kristy nosoratan'i Md. Matio</h3><em>4,12-17.23-25.</em><p>Ary nony ren'i Jesoa fa natao an-tranomaizina Joany, dia lasa izy nankany Galilea;<br />ka nony niala tany Nazareta dia tonga tao Kafarnaoma, tanána amoron-dranomasina ao amin'ny sisin-tanin'i Zabolona sy Neftalì ka nonina tao,<br />mba ho tanteraka ny teny nolazain'Izaia mpaminany hoe:<br />Ny tanin'i Zabolona sy ny tanin'i Neftalì, ny lálana ao amoron-dranomasina, any an-dafin'i Jordany, i Galilean'ny jentily:<br />ny olona izay nitoetra tao amin'ny maizina dia nahita fahazavana lehibe, ary ireo izay nitoetra tao amin'ny tany aloky ny fahafatesana no niposahan'ny mazava.<br />Hatramin'izay dia nanomboka nitory teny Jesoa ka nanao hoe: Mibebaha hianareo, fa efa akaiky ny fanjakan'ny lanitra.<br />Ary Jesoa nitety an'i Galilea manontolo, nampianatra tao amin'ny sinagogan'ny olona, sy nitory ny Evanjelin'ny fanjakan'Andriamanitra, ary nanasitrana ny aretina sy ny rofy rehetra tamin'ny olona.<br />Dia niely eran'i Siria manontolo ny lazany, ka nentin'ny olona tany aminy ny marary rehetra izay azon'ny aretina sy ny fijaliana samihafa, dia ny mararin-javatra, ny mararin'ny androbe, ny malemy, ka nositraniny ireny.<br />Ary be ny vahoaka avy tany Galilea sy Dekapaoly sy Jerosalema sy Jodea, ary avy tany an-dafin'i Jordany no nanaraka azy.</p>"
		},
		{
			"id": "4",
			"imagen": "Talata",
			"contenido": "<h3>Andro faharoa aorian'i Epifania</h3><h3>Taratasy Voalohan'i Md. Joany</h3><em>4,7-10.</em><p>Ry malala, aoka hifankatia isika, fa ny fitiavana dia avy amin'Andriamanitra, ary izay rehetra tia dia avy amin'Andriamanitra, sy mahalala an'Andriamanitra.<br />Izay tsy tia dia tsy mahalala an'Andriamanitra, satria Andriamanitra dia fitiavana.<br />Ary nampiseho ny fitiavany antsika izy, tamin'ny nanirahany ny Zanany lahitokana ho amin'izao tontolo izao, mba hahavelona antsika amin'ny alalany.<br />Ary toy izany fitiavana izany: tsy isika no tia an'Andriamanitra rahateo, fa izy no tia antsika mialoha, sy naniraka ny Zanany ho sorom-panavotana antsika amin'ny fahotantsika.</p><h3>Salamo</h3><em>72(71),2.3-4ab.7-8.</em><p>Aoka hitondra ny vahoakanao, araka ny rariny, sy ny mahantranao, araka ny hitsiny!<br />Aoka hahavokatra fiadanana ho an'ny vahoaka ny tendrombohitra, torak'izany ny havoana, amin'ny fahamarinana.<br />Hanomezany rariny ny olona ory eo amin'ny vahoakany, sy hamonjeny ny zanaky ny mahantra, ary hanorotoroany ny mpampahory!<br />Hanomezany rariny ny olona ory eo amin'ny vahoakany, sy hamonjeny ny zanaky ny mahantra, ary hanorotoroany ny mpampahory!<br />Ka amin'ny androny dia aoka ho finaritra ny olo-marina, amim-piadanana feno, mandra-pitsahatry ny fisian'ny volana.<br />Hanjaka hatramin'ny ranomasina iray ka hatramin'ny ranomasina hafa izy, ary hatramin'ny Ony ka hatramin'ny faran'ny tany.</p><h3>Evanjely Masin'i Jesoa Kristy nosoratan'i Md. Marka</h3><em>6,34-44.</em><p>Ary nony nivoaka avy tao an-tsambo Jesoa dia nahita ireto vahoaka betsaka ka nangoraka azy, satria tahaka ny ondry tsy manam-piandry izy ireo, dia nampianatra azy zavatra maro izy.<br />Nony hariva ny andro dia nanatona azy ny mpianany nanao hoe: Ny tany efitra; ny andro efa hariva,<br />ka alefaso ny olona handeha hividy hanina any amin'ny tanána sy ny vohitra manodidina.<br />Fa izao no navaliny azy ireo: Omeonareo hanina izy; ka hoy ireo taminy: Handeha hividy mofon-denie roan-jato va izahay ka homenay azy hohaniny?<br />Ary hoy izy taminy: Manana mofo firy hianareo? Mandehana hoe zahao. Ary rahefa nozahany, dia hoy izy: Mofo dimy sy hazandrano roa.<br />Dia nasainy hampipetraka ny olona rehetra hatao antokotokony eny amin'ny ahi-maitso izy ireo;<br />ka nipetraka mitsitokotoko izy, ny sasany zato, ary ny sasany dimam-polo.<br />Dia noraisiny ny mofo dimy sy ny hazandrano roa, ary niandrandra ny lanitra izy, ka nitso-drano. Rahefa izany, novakiny ny mofo dia nomeny ny mpianany mba harosony eny anoloan'ny olona, ary nozarainy tamin'izy rehetra koa ny hazandrano roa.<br />Dia nihinana izy rehetra ka voky;<br />ary ny sombintsombin'ny mofo sy ny hazandrano sisa tsy lany nahafeno sobiky roa ambin'ny folo ka nentiny nody.<br />Dimy arivo lahy anefa no isan'ny nihinana tao.</p>"
		},
		{
			"id": "5",
			"imagen": "Alarobia",
			"contenido": "<h3>Andro fahatelo aorian'i Epifania</h3><h3>Taratasy Voalohan'i Md. Joany</h3><em>4,11-18.</em><p>Ry malala, raha toy izany no nitiavan'Andriamanitra antsika, dia tokony mba hifankatia koa isika.<br />Tsy mbola nisy olona nahita an'Andriamanitra na oviana na oviana. Fa raha mifankatia isika dia mitoetra ao amintsika Andriamanitra, ary lavorary ao amintsika ny fitiavana azy.<br />Ny fananantsika ny Fanahiny no ahafantarantsika fa mitoetra ao aminy isika, ary izy ao amintsika.<br />Ary efa nahita izahay, ka manambara fa naniraka ny Zanany ho mpamonjy an'izao tontolo izao ny Ray.<br />Na iza na iza hanaiky an'i Jesoa ho Zanak'Andriamanitra, dia mitoetra ao aminy Andriamanitra, ary izy ao amin'Andriamanitra.<br />Ary izahay efa nahalala sy nino ny fitiavan'Andriamanitra antsika. Andriamanitra dia fitiavana; koa izay mitoetra amin'ny fitiavana dia mitoetra ao amin'Andriamanitra, ary Andriamanitra ao aminy.<br />Ary izao no mahalavorary ny fitiavana ao amintsika: hanan-toky marimarina isika amin'ny andro fitsarana, satria nanahaka azy tamin'ity fiainana ity.<br />Tsy mba misy tahotra ny fitiavana, fa mandroaka ny tahotra ny fitiavana lavorary, satria milaza sazy ny tahotra; koa mbola tsy lavorary ny fitiavan'izay matahotra.</p><h3>Salamo</h3><em>72(71),2.10-11.12-13.</em><p>Aoka hitondra ny vahoakanao, araka ny rariny, sy ny mahantranao, araka ny hitsiny!<br />Handoa hetra ny mpanjakan'i Tarsisa sy ny nosy; hanolotra fanatitra ny mpanjakan'i Sabá sy Meroe;<br />hiankohoka eo anatrehany ny mpanjaka rehetra, hanaiky azy ny firenena rehetra.<br />Fa hanafaka ny mahantra mitaraina aminy izy; sy ny ory tsy manan-kamonjy akory.<br />Hiantra ny fadiranovana sy ny tsy manana izy, ary hamonjy ny ain'ny mahantra.</p><h3>Evanjely Masin'i Jesoa Kristy nosoratan'i Md. Marka</h3><em>6,45-52.</em><p>Dia noteren'i Jesoa hiondrana an-tsambo kely niaraka tamin'izay ny mpianany, mba hialoha azy eny am-pita ho any Betsaida, ambara-pandrávany ny vahoaka;<br />ary rahefa avy nanao veloma ny olona izy, dia nankany an-tendrombohitra mba hivavaka.<br />Nony hariva ny andro, ny sambo kely dia efa mby teny ampovoan'ny ranomasina, ary Jesoa irery no teny an-tanety.<br />Ary hitany izy ireo sahirana nivoy mafy erý fa notohain'ny rivotra, ka tokony ho tamin'ny fiambenana fahefatra tamin'ny alina, dia nandeha teny ambonin'ny ranomasina izy nankeo aminy, ka saika handalo azy.<br />Kanjo nony nahita azy nandeha teny ambony rano izy ireo, dia nataony ho matoatoa ihany ka niantsoantso mafy izy;<br />fa nahita azy avokoa izy rehetra ka raiki-tahotra erý. Niaraka tamin'izay dia niteny taminy izy nanao hoe: Matokia, fa izaho ihany, ka aza matahotra.<br />Ary niakatra teo aminy eo an-tsambo kely izy, dia nitsahatra ny rivotra, ka talanjona fatratra izy ireo,<br />fa tsy azony an-tsaina ity fahagagana tamin'ny mofo teo noho ny hadonton'ny fony.</p>"
		},
		{
			"id": "6",
			"imagen": "Alakamisy",
			"contenido": "<h3>Andro fahaefatra taorian'ny Epifania</h3><h3>Taratasy Voalohan'i Md. Joany</h3><em>4,19-21.5,1-4.</em><p>Aoka ho tia an'Andriamanitra áry isika, fa izy no efa tia antsika taloha.<br />Raha misy milaza azy ho tia an'Andriamanitra, nefa mankahala ny rahalahiny, dia mpandainga izy, satria, raha ny rahalahiny hitany aza tsy tiany, hataony ahoana no fitia an'Andriamanitra tsy hitany?<br />Sady izao no didiny efa azontsika: izay tia an'Andriamanitra dia tsy maintsy tia ny rahalahiny koa.<br />Izay rehetra mino fa i Jesoa no Kristy, dia naterak'Andriamanitra; ary izay rehetra tia ilay niteraka azy, dia tia azy naterany koa.<br />Ny marika ahafantarantsika fa tia ireo zanak'Andriamanitra isika, dia ny fitiavantsika an'Andriamanitra sy ny fitandremana ny didiny.<br />Fa ny fitandremana ny didiny no fitiavana an'Andriamanitra, ary tsy mavesatra ny didiny,<br />satria izay naterak'Andriamanitra dia mandresy an'izao tontolo izao, ary ny fandresena izay naharesy an'izao tontolo izao dia ny finoantsika.</p><h3>Salamo</h3><em>72(71),2.14.15bc.17.</em><p>Aoka hitondra ny vahoakanao, araka ny rariny, sy ny mahantranao, araka ny hitsiny!<br />Hesoriny amin'ny fampahoriana amam-panaovana an-keriny ireny, ary ho sarobidy eo imasony ny ran'izy ireny.<br />Dia ho velona ireny, ka hanatitra volamena avy any Sabá ho azy; hanao voady ho azy mandrakariva, ary hisaotra azy isan'andro.<br />Dia ho velona ireny, ka hanatitra volamena avy any Sabá ho azy; hanao voady ho azy mandrakariva, ary hisaotra azy isan'andro.<br />Aoka haharitra mandrakizay ny anarany! Aoka hiely laza ny anarany, raha mbola mihiratra koa ny masoandro! Aoka ho aminy no itadiavan'ny olona fanambinana! Aoka ny firenena rehetra hiantso azy hoe: Sambatra!</p><h3>Evanjely Masin'i Jesoa Kristy nosoratan'i Md. Lioka</h3><em>4,14-22a.</em><p>Tamin'izay Jesoa, dia nentin'ny herin'ny Fanahy niverina tany Galilea indray, ary niely tamin'ny tany manodidina rehetra ny lazany.<br />Nampianatra tao amin'ny sinagogan'izy ireo izy, ka nankalazain'izy rehetra.<br />Nony tonga tany Nazareta tanána nahabe azy izy, dia niditra tao amin'ny sinagoga araka ny fanaony tamin'ny andro sabata, ary nitsangana hanao ny famakian-teny.<br />Natolotra azy ny bokin'Izaia mpaminany, ka nony novelariny dia hitany ny teny voasoratra hoe:<br />Ato amiko ny Fanahin'ny Tompo, fa nanosotra ahy hitory teny soa mahafaly amin'ny malahelo izy sy naniraka ahy hankahery ny torotoro fo,<br />hilaza fahafahana amin'ny mpifatotra sy fahiratana amin'ny jamba, hanafaka izay nampahorina ary hitory ny taom-pahasoavan'ny Tompo sy ny andron'ny famaliana.<br />Nony nahorony ny boky dia naveriny tamin'ny mpitandrina ka nipetraka izy, ary nifántaka tany aminy avokoa ny mason'izy rehetra tao amin'ny sinagoga.<br />Dia rafitra niteny taminy indray Jesoa nanao hoe: Androany no efa tanteraka eo amin'ny sofinareo izany Soratra izany.<br />Ary nankalaza azy izy rehetra, sady talanjona noho ny tenim-pahasoavana naloaky ny vavany, ka hoy izy ireo: Tsy ny zanak'i Josefa va ity?</p>"
		},
		{
			"id": "7",
			"imagen": "Zoma",
			"contenido": "<h3>Andro fahadimy taorian'ny Epifania</h3><h3>Taratasy Voalohan'i Md. Joany</h3><em>5,5-13.</em><p>Iza áry no maharesy an'izao tontolo izao, afa-tsy izay mino fa Jesoa no Zanak'Andriamanitra?<br />Dia izy no ilay avy tamin'ny rano sy ny rá; tsy tamin'ny rano ihany, fa tamin'ny rano sy ny rá; ary ny Fanahy no manambara, satria ny Fanahy no fahamarinana.<br />Fa misy telo no manambara [any an-danitra, dia ny Ray sy ny Teny sy ny Fanahy Masina; ary izy telo ireo dia mifanaraka.<br />Misy telo koa no manambara ety an-tany], dia ny fanahy sy ny rano sy ny rá; ary mifanaraka tsara izy telo ireo.<br />Raha ny fanambaran'ny olona aza raisintsika, mainka fa ny fanambaran'Andriamanitra izay lehibe lavitra; ary ny fanambaran'Andriamanitra, dia ny nanambarany ny Zanany indrindra.<br />Koa izay mino ny Zanak'Andriamanitra dia manana izany fanambarana izany ao anatiny; fa izay tsy mino kosa dia mampandainga an'Andriamanitra, satria tsy mino ny fanambarany ny Zanany.<br />Ary izany fanambarana izany dia izao: nomen'Andriamanitra ny fiainana mandrakizay isika, ary ao amin'ny Zanany izany fiainana izany.<br />Koa izay manana ny Zanaka dia manana ny fiainana; fa izay tsy manana ny Zanak'Andriamanitra kosa, dia tsy manana ny fiainana.<br />Izaho no nanoratra izany aminareo, dia ny mba hahafantaranareo fa manana ny fiainana mandrakizay hianareo izay mino ny anaran'ny Zanak'Andriamanitra.</p><h3>Salamo</h3><em>147,12-13.14-15.19-20.</em><p>Ry Jerosalema ô, mankalazá an'Iaveh, <br />ry Siona ô, miderá ny Andriamanitrao.<br />Fa nohamafisiny ny hidim-bavahadinao, <br />hasoaviny ny zanakao eo afovoanao.<br />Ataony mandry fahizay ny vava taninao, <br />vokisany vary tsara indrindra hianao.<br />Mandefa ny teniny ho amin'ny tany izy, <br />faingana dia faingana no fandehan'ny teniny.<br />Izy no nanambara ny teniny tamin'i Jakoba, <br />sy ny didiny amam-pitsipiny tamin'Israely.<br />Tsy mba nanao toy izany tamin'ny firenena hafa rehetra izy, <br />ka tsy mahalala ny fitsipiny ireny. Aleloia!</p><h3>Evanjely Masin'i Jesoa Kristy nosoratan'i Md. Lioka</h3><em>5,12-16.</em><p>Raha tao amin'ny tanána anankiray izy, dia indro nisy lehilahy rakotry ny habokana nahita azy, niankohoka nitaraina taminy nanao hoe: Tompoko, raha mety hianao, mahay manadio ahy.<br />Dia naninjitra ny tánany izy nanendry azy, sy nanao hoe: Mety aho, madiova hianao, ka afaka niaraka tamin'izay ny habokany.<br />Noraran'i Jesoa tsy hilaza izany na amin'iza na amin'iza izy; fa mandehana misehoa amin'ny mpisorona, hoy izy, ary manatera ny fanatitra noho ny fahasitrananao, araka ny voadidin'i Moizy, mba ho vavolombelona amin'ny olona.<br />Fa mainka niely ny lazany, ka nirohotra be dia be ny vahoaka mba hihaino azy sy mba hositraniny amin'ny aretiny;<br />izy kosa nefa amin'izany dia mihataka mankany an'efitra ka mivavaka ao.</p>"
		},
		{
			"id": "8",
			"imagen": "Asabotsy",
			"contenido": "<h3>Andro enina taorian'i Epifania</h3><h3>Taratasy Voalohan'i Md. Joany</h3><em>5,14-21.</em><p>Ary izao no toky lehibe ananantsika eo anatrehan'Andriamanitra: raha mangata-javatra araka ny sitra-pony isika, dia mihaino antsika izy.<br />Ary raha fantatsika fa mihaino antsika izy, dia fantatsika koa fa na inona na inona angatahantsika aminy dia azontsika.<br />Raha misy mahita ny rahalahiny manao fahotana tsy ho amin'ny fahafatesana, aoka hivavaka ho azy izy, ary Andriamanitra no hanome azy ny fiainana, dia an'izay manota tsy ho amin'ny fahafatesana. Misy fahotana ho amin'ny fahafatesana; tsy mba ny amin'izany no ilazako hoe tokony hivavaka.<br />Fahotana avokoa ny tsy fahamarinana rehetra fa misy fahotana tsy ho amin'ny fahafatesana.<br />Fantatsika fa izay rehetra naterak'Andriamanitra dia tsy manota; fa miaro tena izay naterak'Andriamanitra, ka tsy mikasika azy ilay ratsy.<br />Fantatsika fa avy amin' Andriamanitra isika, ary izao tontolo izao kosa mipetraka ao amin'ilay ratsy avokoa.<br />Ary fantatsika fa tonga ny Zanak'Andriamanitra, ka nanome fahazavan-tsaina antsika, mba hahalalantsika an'Andriamanitra marina; ary ao amin'izany Andriamanitra marina izany isika; satria ao amin'i Jesoa-Kristy Zanany izay Andriamanitra marina sy fiainana mandrakizay.<br />Anaka, tandremo fandrao manompo sampy hianareo.</p><h3>Salamo</h3><em>149(148),1-2.3-4.5.6a.9b.</em><p>Aleloia! Mihirá fihiram-baovao ho an'ny Tompo: hanakoako eo amin'ny fiangonan'ny olomasina anie ny fiderana azy!<br />Hifaly amin'ny Mpahary azy anie Israely, hientan-karavoana amin'ny Mpanjakany anie ny zanak'i Siona!<br />Aoka izy ireo hidera ny anarany amin'ny dihiny; aoka hihira azy amin'ny ampongatapaka sy ny harpa!<br />Fa ankasitrahan'ny Tompo ny vahoakany; manome voninahitra ny ambany toetra, amin'ny famonjeny azy izy.<br />Mandresy amim-boninahitra ny mpino, mientan-kafaliana eo am-pandriany izy ireo.<br />Eo am-bavany ny fiderana an'Andriamanitra, ary eo an-tánany ny sabatra roa lela.<br />mba hampihatra amin'izy ireo ny teny fitsarana voasoratra: Voninahitra voatokana ho an'ny mpino azy rehetra izany. Aleloia!</p><h3>Evanjely Masin'i Jesoa kristy Nosoratan'i Md. Joany</h3><em>3,22-30.</em><p>Taorian'izany, dia nankany amin'ny tany Jodea Jesoa sy ny mpianany, ary niara-nitoetra tamin'izy ireo tany, sady nanao batemy ny olona.<br />Joany koa nanao batemy tany Enòna akaikin'i Salima, fa be rano tao, ka nanatona ny olona sy nataony batemy;<br />fa tsy mbola natao tao an-tranomaizina Joany.<br />Ary nifanditra tamin'ny Jody anankiray any amin'ny fanadiovana ny mpianatr'i Joany,<br />ka nankany amin'i Joany ny mpianany nanao taminy hoe: Raby, ilay teny aminao, teny an-dafin'ny Jordany, izay nambaranao manko, ka indro manao batemy koa ary mankany aminy ny olona rehetra.<br />Dia namaly Joany ka nanao hoe: Tsy mahazo mandray na inona na inona ny olona raha tsy nomena azy avy any an-danitra izany.<br />Ary hianareo ihany no vavolombelon'ny nilazako hoe: Tsy Kristy aho, fa nirahina hialoha azy.<br />Izay manana ny ampakarina no mpampakatra; fa ny sakaizan'ny mpampakatra izay mitsangana eo sy mihaino azy, dia faly tokoa mandre ny feon'ny mpampakatra; ary izany hafaliana izany no tanteraka amiko.<br />Izy tsy maintsy mitombo, fa izaho kosa tsy maintsy mihena.</p>"
		},
		{
			"id": "9",
			"imagen": "Alahady",
			"contenido": "<h3>Fankalazana ny Batemin'ny Tompo</h3><h3>Bokin'Izaia</h3><em>40,1-5.9-11.</em><p>Ampionony, ampionony ny vahoakako, hoy Andriamanitrareo.<br />Mitenena amin'ny fon'i Jerosalema, ary ataovy antso avo aminy, fa tapitra ny fanompoany, voaonitra ny helony, voarainy tamin'ny tánan'ny Tompo, ny indroa heny valin'ny fahotany.<br />Injany misy feo miantso hoe: Misavá lálana any an'efitra, ho an'ny Tompo, manorena arabe any an-tany lava volo ho an'ny Andriamanitsika!<br />Aoka ny lohasaha rehetra hasandratra; ny tendrombohitra aman-kavoana rehetra haetry; ny avo hanjary tany lemaka; ary ny vato mideza ho lembalemba.<br />Dia hiseho ny voninahitry ny Tompo, ka ho hitan'ny nofo rehetra tsy an-kanavaka fa ny vavan'ny Tompo no efa niteny.<br />Miakara eny an-tendrombohitra avo hianao, izay mitondra ny teny soa ho an'i Siona. Manandrata feo mafy hianao, izay mitondra ny teny soa ho an'i Jerosalema; manandrata feo, fa aza matahotra, lazao amin'ny tanánan'i Jodá hoe: Indro ny Andriamanitrareo!<br />Indro fa tonga Iaveh Tompo, amin'ny heriny; ny sandriny mampiasa ny fanapahana. Indro fa miaraka aminy ny valisoa avy aminy, ary ny tamby homeny, eo anoloany.<br />Toy ny mpiandry ondry hiandry ny andian'ondry izy; handray ny zanak'ondry amin'ny sandriny, hitondra an'ireny eo an-trotroany, ary handroaka moramora ny mampinono.</p><h3>Salamo</h3><em>104(103),1b-2.3-4.24-25.27-28.29-30.</em><p>Misaora an'ny Tompo, ry fanahiko! Iaveh Andriamanitra ô, lehibe tsy manampetra hianao! Mitafy fiandrianana amam-pamirapiratana hianao!<br />Mihodidina amin'ny fahazavana toy ny amin'ny lamba izy, mamelatra ny lanitra toy ny lay.<br />Manorina ny fonenany amin'ny ranon'ny lanitra, manao ny rahona ho kalesiny; mandeha amin'ny elatry ny rivotra.<br />Manao ny rivotra ho irany, ary ny lelafo ho mpanompony.<br />Akory ity hamaroan'ny asanao, ry Iaveh: nataonao tamim-pahendrena izy rehetra. Henika ny harenao ny tany.<br />Indro ny ranomasina, sady lehibe no malalaka; iriariavam-biby tsy hita isa, ao ny kely, ao ny lehibe.<br />Izy rehetra miandry anao, hanome ny haniny amin'ny fotoany.<br />Manome azy hianao, dia mandray izy; manokatra ny tánanao hianao, dia voky ny soa avy aminao izy.<br />Manafina ny tavanao hianao, dia raikitahotra izy; alanao indray ny fofon'ainy, dia maty izy, ka miverina indray amin'ny vovoka.<br />Maniraka ny fofon'ainao hianao, dia hary ireny; ary manavao ny tarehin'ny tany hianao.</p><h3>Taratasin'i Md. Paoly Apostoly ho an'i Tito</h3><em>2,11-14.3,4-7.</em><p>Fa efa niseho ny fahasoavan'Andriamanitra, loharanom-pamonjena ho an'ny olona rehetra,<br />mampianatra antsika hamela ny toe-panahy tsy araka an'Andriamanitra sy ny filan'izao tontolo izao, fa ho velona amin'ity fiainana ity manana ny toetr'olona mahalala onony, marina, tia vavaka,<br />miandry ny fahasambarana antenaintsika sy ny voninahitr'Andriamanitra lehibe sy Mpamonjy antsika, dia Jesoa-Kristy,<br />izay nanolo-tena ho antsika mba hanavotra antsika ho afaka amin'ny ota rehetra, sy hanadiovany ho an'ny tenany ny vahoaka izay ho azy tokoa sady fatra-pitia ny asa soa rehetra.<br />Saingy nony niseho ny famindram-po amam-pitiavan'Andriamanitra Mpamonjy antsika olombelona,<br />dia tsy noho ny asan'ny fahamarinana nataontsika, fa noho ny famindram-pony; izy no namonjy antsika tamin'ny fanasána nahaterahantsika indray sy ny fanavaozan'ny Fanahy Masina,<br />izay nampidininy be dia be tamintsika tamin'ny alalan'i Jesoa-Kristy Mpamonjy antsika;<br />mba hohamarinin'ny fahasoavana isika ka ho tonga mpandova am-panantenana ny fiainana mandrakizay.</p><h3>Evanjely Masin'i Jesoa Kristy nosoratan'i Md. Lioka</h3><em>3,15-16.21-22.</em><p>Ary raha mbola niandry ny olona, sy samy nisaina tao am-pony fa Joany angaha no Kristy,<br />dia niteny Joany ka nanao tamin'izy rehetra hoe: Izaho manao batemy anareo amin'ny rano, fa avy ilay mahery noho izaho, ary tsy mendrika hamaha ny fehin-kapany akory aho: izy no hanao batemy anareo amin'ny Fanahy Masina sy ny afo;<br />Tamin'ilay natao batemy iny ny vahoaka rehetra dia natao batemy koa Jesoa, ka raha mbola nivavaka izy dia nisokatra ny lanitra;<br />ary nidina teo amboniny ny Fanahy Masina naka endri-batana toy ny an'ny voromailala, dia nisy feo re avy any an-danitra nanao hoe: Hianao no Zanako malalako, hianao no ankasitrahako indrindra.</p>"
		},
		{
			"id": "10",
			"imagen": "Alatsinainy",
			"contenido": "<h3>Alatsinainy Voalohany tsotra Mandavan-taona</h3><h3>Boky Voalohan'i Samoela</h3><em>1,1-8.</em><p>Nisy lehilahy anankiray tany Ramataima-Sofima, any amin'ny tendrombohitr'i Efraima, atao hoe El-kaná, zanak'i Jerohama, zanak'i Eliò, zanak'i Taohò, zanak'i Sofa; Efrateana izy io.<br />Nampirafy izy ka Anná no anaran'ny vadiny anankiray, ary Fenená kosa, ny anankiray. Nanan-janaka Fenená, fa Anná kosa tsy mba nanan-janaka.<br />Niakatra avy any an-tanánany isan-taona ralehilahy io, hivavaka amin'ny Tompon'ny tafika sy hanatitra sorona aminy, any Silao. Ary tao ny zanak'i Jelì, roa lahy, dia Ofnì sy Finea, mpisoron'ny Tompo.<br />Tamin'ny andro nanateran'i Elkaná sorona, dia samy nomeny anjara avy Fenená vadiny, sy ny zanany lahy aman-janany vavy,<br />ary Anná nomeny anjaran-droa satria tiany Anná, ary nataon'ny Tompo momba.<br />Sady mbola nankalozain'ity rafiny mafy izaitsizy koa izy, mba hampalahelo azy amin'ny nanaovan'ny Tompo azy momba.<br />Ary toy izany no nataon'i Elkaná isan-taona isaka ny iakaran'i Anná any an-tranon'ny Tompo; fa nampijalin'i Fenená toy izany ihany koa izy. Ary tamin'izany dia nitomany izy sy tsy nihinan-kanina.<br />Hoy Elkaná vadiny taminy: Ry Anná ô, ahoana no itomanianao sy tsy ihinananao hanina? Ary nahoana no malahelo ny fonao? Tsy mihoatra noho ny zanaka folo lahy va aho, ho anao?</p><h3>Salamo</h3><em>116(115),12-13.14-17.18-19.</em><p>Inona no havaliko an'ny Tompo, <br />noho ny soa rehetra nataony tamiko?<br />Hanainga ny kopin'ny famonjena aho, <br />ka hiantso ny anaran'ny Tompo.<br />Hanefa ny voadiko tamin'ny Tompo aho, <br />eo anatrehan'ny vahoakany rehetra.<br />Zava-tsarobidy eo imason'ny Tompo <br />ny fahafatesan'ny mpino azy.<br />- Endrey! ry Iaveh ô, satria mpanomponao aho; <br />mpanomponao, zanaky ny ankizivavinao, <br />ka dia novahanao ny fatorako.<br />Hanatitra ny sorom-pisaorana aminao aho, <br />ary hiantso ny anaran'ny Tompo.<br />hanefa ny voadiko tamin'ny Tompo aho, eo anatrehan'ny vahoakany rehetra,<br />eo an-kianjan'ny tranon'ny Tompo, dia eo anatin'ny mandanao, ry Jerosalema. Aleloia!</p><h3>Evanjely Masin'i Jesoa Kristy nosoratan'i Md. Marka</h3><em>1,14-20.</em><p>Ary rahefa natao an-tranomaizina Joany, dia nankany Galilea Jesoa nitory ny Evanjelin'ny fanjakan'Andriamanitra<br />ka nanao hoe: Tonga ny fotoana, ary efa akaiky ny fanjakan'Andriamanitra; mibebaha hianareo ary minoa ny Evanjely.<br />Nony nandalo teny amoron'ny ranomasin'i Galilea izy, dia nahita an'i Simona sy Andre rahalahiny nanarato teo amin'ny ranomasina, fa mpanarato izy ireo.<br />Ary hoy Jesoa taminy: Andeha hanaraka ahy, fa hataoko mpanarato olona hianareo.<br />Dia nandao ny haratony niaraka tamin'izay izy, ka nanaraka azy.<br />Nony nandeha kelikely izy, dia nahita an'i Jakoba zanak'i Zebede sy Joany rahalahiny, izay teo an-tsambo kely koa nanamboatra ny haratony.<br />Dia niantso azy niaraka tamin'izay izy, ka nilaozan'izy mirahalahy teo an-tsambo keliny Zebede rainy sy ny mpikaramany, fa lasa nanaraka an'i Jesoa izy.</p>"
		},
		{
			"id": "11",
			"imagen": "Talata",
			"contenido": "<h3>Talata Voalohany tsotra Mandavan-taona</h3><h3>Boky Voalohan'i Samoela</h3><em>1,9-20.</em><p>Nony avy nihinana sy nisotro ny olona, tany Silao, dia nitsangana Anná kosa. Helì mpisorona izany, nipetraka teo amin'ny fipetrahana anankiray, teo anoloan'ny anankiray amin'ny tsato-kazon'ny tempolin'ny Tompo.<br />Fo vontom-pahoriana no nivavahan'i Anná tamin'ny Tompo ary nipotrapotraka ny ranomasony;<br />ary nivoady izy, nanao hoe: Iavehn'ny tafika ô, raha mba mitsinjo ny fahorian'ny ankizivavinao hianao, raha mahatsiaro ahy ka tsy manadino ny ankizivavinao, ka manome zazalahy ny ankizivavinao dia homeko ho an'ny Tompo izy, amin'ny andro iainany rehetra, ary tsy hokasihin-kareza ny lohany.<br />Naharitra ela no nivavahany teo anatrehan'ny Tompo ka nodinihin'i Helì ny vavany.<br />Fa niteny anakampo Anná, ka ny molony fotsiny no nihetsiketsika, fa ny feony tsy re akory. Noheverin'i Helì fa mamo izy.<br />Dia hoy izy taminy: Mandra-pahoviana hianao no ho mamo? Mampisavá ny hamamoana avy amin'ny divainao.<br />Fa hoy Anná: Tsia, tompoko, fa vehivavy ory ao am-pò aho, tsy nisotro divay na fisotro mahamamo aho; fa namboraka ny ato am-poko eto anatrehan'ny Tompo.<br />Aza mihevitra ny ankizivavinao ho olon'i Beliala fa ny hamafin'ny alahelo amam-pahoriako no nitenenako mandrak'ankehitriny.<br />Dia niteny indray Helì ka hoy izy: Mandehana amim-piadanana, ary hohenoin'Andriamanitr'Israely anie ny vavaka nataonao taminy.<br />Ka hoy izy: Hahita fitia aminao anie ny ankizivavinao. Dia lasa nizotra ny lálany ravehivavy, dia nihinana izy ary niova ny tarehiny.<br />Ary nifoha maraina koa izy ireo, ka nony avy niankohoka teo anatrehan'ny Tompo, dia nody izy, ka niverina tany an-tranony any Ramá.<br />Ary Elkaná nahalala an'i Anná vadiny, ary Iaveh nahatsiaro azy. Ary nony nitsingerina ny andro, dia efa nanana anaka Anná ka dia tera-dahy izy, ary nataony hoe Samoela ny anarany, fa nangatahiko tamin'ny Tompo, hoy izy.</p><h3>Boky Voalohan'i Samoela</h3><em>2,1.4-5.6-7.8abcd.</em><p>Ary nivavaka Anna, ka nanao hoe: Ny foko misomebin-kafaliana amin'ny Tompo, ny tandroko nasandratry ny Tompo, ny vavako misokatra hamely ny fahavaloko; fa mifaly amin'ny famonjenao aho.<br />Ny olo-mahery tapa-tsipìka fa ny osa kosa misikina hery.<br />Ny voky taloha mikarama mofo, fa ny noana kosa afa-kanoanana; ny momba aza miteraka fito, fa ny maro anaka kosa mihamalazo.<br />Iaveh no mahafaty sy mahavelona; mampidina any amin'ny fonenan'ny maty sy mampiakatra avy any koa.<br />Iaveh no mampahantra sy mampanan-karena. Izy no mampietry sy manandratra.<br />Esoriny amin'ny vovoka ny mahantra; atsangany hiala amin'ny zezika ny tsy manana, hampiarahiny mitoetra amin'ny mpanjaka, ary homeny seza fiandrianana be voninahitra ho anjarany. Fa an'ny Tompo ny andrin'ny tany, ary teo amboniny no nametrahany ny tany.<br />Esoriny amin'ny vovoka ny mahantra; atsangany hiala amin'ny zezika ny tsy manana, hampiarahiny mitoetra amin'ny mpanjaka, ary homeny seza fiandrianana be voninahitra ho anjarany. Fa an'ny Tompo ny andrin'ny tany, ary teo amboniny no nametrahany ny tany.<br />Esoriny amin'ny vovoka ny mahantra; atsangany hiala amin'ny zezika ny tsy manana, hampiarahiny mitoetra amin'ny mpanjaka, ary homeny seza fiandrianana be voninahitra ho anjarany. Fa an'ny Tompo ny andrin'ny tany, ary teo amboniny no nametrahany ny tany.<br />Esoriny amin'ny vovoka ny mahantra; atsangany hiala amin'ny zezika ny tsy manana, hampiarahiny mitoetra amin'ny mpanjaka, ary homeny seza fiandrianana be voninahitra ho anjarany. Fa an'ny Tompo ny andrin'ny tany, ary teo amboniny no nametrahany ny tany.</p><h3>Evanjely Masin'i Jesoa Kristy nosoratan'i Md. Marka</h3><em>1,21b-28.</em><p>Ary nankany Kafarnaoma izy ireo, ka ny sabata voalohany ihany dia niditra tao amin'ny sinagoga izy sy nampianatra ny olona.<br />Dia gaga izy ireo tamin'ny fampianarany, satria nampianatra azy toy ny manana fahefana izy, fa tsy mba tahaka ny mpanora-dalána.<br />Ary tao amin'ny sinagogany dia nisy lehilahy anankiray azon'ny fanahy maloto, ary niantso mafy izy<br />nanao hoe: Mifampaninona izahay sy hianao ry Jesoa avy any Nazareta? Tonga hampahita loza anay va hianao? Fantatro raha hianao, dia ilay masin'Andriamanitra.<br />Fa nandrahona azy Jesoa nanao hoe: Mangina, ary mivoaha amin'io lehilahy io.<br />Ary ny fanahy maloto nampifanintontsintona azy, dia niantso tamin'ny feo mahery ka nivoaka taminy.<br />Gaga ny olona rehetra ka nifampilaza hoe: Inona ity? Fampianarana vaovao inona re ity? fa ny fanahy maloto avy no didiany ka manaiky azy.<br />Dia niely eran'i Galilea rehetra ny lazany.</p>"
		},
		{
			"id": "12",
			"imagen": "Alarobia",
			"contenido": "<h3>Alarobia Voalohany tsotra Mandavan-taona</h3><h3>Boky Voalohan'i Samoela</h3><em>3,1-10.19-20.</em><p>Nanao ny fanompoana tamin'ny Tompo teo anatrehan'i Helì, Samoela kely. Nahalana ny tenin'ny Tompo tamin'izany andro izany, ary vitsy ny fahitana.<br />Tamin'izany andro izany nony nandry Helì teo amin'ny fitoerany, - ary efa nanomboka ho pahina ny masony, ka tsy nahita intsony izy;<br />ny jiron'Andriamanitra mbola tsy maty, ary Samoela nandry tao an-tempolin'ny Tompo izay nisy ny fiaran'Andriamanitra; -<br />dia nantsoin'ny Tompo Samoela ka namaly hoe: Inty aho!<br />Sady lasa izy nihazakazaka nankany amin'i Helì, nanao hoe: Inty aho, fa niantso ahy hianao. Ary hoy Helì: Tsy niantso aho, fa miverena mandry. Dia lasa izy nandry.<br />Nantsoin'ny Tompo indray Samoela ka niarina Samoela dia nankany amin'i Helì, nanao hoe: Inty aho, fa niantso ahy hianao. Namaly Helì: Tsy niantso aho, anaka, fa miverena mandry.<br />Tsy mbola nahalala an'ny Tompo Samoela, satria tsy mbola nanehoana ny tenin'ny Tompo izy.<br />Ary nantsoin'ny Tompo fanintelony indray Samoela ka niarina, dia nankany amin'i Helì,<br />nanao hoe: Inty aho, fa niantso ahy hianao. Fantatr'i Helì tamin'izay fa Iaveh no niantso ny zaza, ka hoy Helì tamin'i Samoela: Mandehana mandry, fa raha misy miantso anao, valio hoe: Mitenena, ry Iaveh ô, fa mihaino ny mpanomponao. Dia lasa Samoela nandry tany amin'ny fitoerany.<br />Ary tonga Iaveh ka nitsangana tao, dia niantso toy ny taloha: Ry Samoela ô! ry Samoela ô! Dia namaly Samoela: Mitenena fa mihaino ny mpanomponao.<br />Dia nitombo ho lehibe Samoela sady nomba azy Iaveh ary tsy navelany ho raraka an-tany ny teniny.<br />Fantatr'Israely rehetra hatrany Dana ka hatrany Bersabea fa tena mpaminanin'ny Tompo marina tokoa Samoela.</p><h3>Salamo</h3><em>40(39),2.5.7-8a.8b-9.10.</em><p>Iaveh no nametrahako ny fanantenako rehetra; nitongilana tamiko izy, nihaino ny fitarainako.<br />Sambatra ny olona mametraka ny fitokiany amin'ny Tompo, ka tsy mivadika hankamin'ny mpiavonavona sy amin'izay maniasia entin'ny lainga.<br />Tsy sitrakao ny sorona amam-panatitra, notevehinao ny sofiko; tsy ilainao ny sorona dorana aman-tsorona fanonerana.<br />Ka hoy aho amin'izany: Inty aho tonga, miaraka amin'ny horonan-taratasy voasoratra ho ahy.<br />Ka hoy aho amin'izany: Inty aho tonga, miaraka amin'ny horonan-taratasy voasoratra ho ahy.<br />Ny hanao ny sitra-ponao no sitrako, ry Andriamanitra ô! ary ny lálanao no ato anatin'ny foko.<br />Hitory ny fahamarinana eo amin'ny fivorian-dehibe aho; sy hanakombona ny molotro aho, fantatrao izany, ry Iaveh ô</p><h3>Evanjely Masin'i Jesoa Kristy nosoratan'i Md. Marka</h3><em>1,29-39.</em><p>Raha vao nivoaka avy tao amin'ny sinagoga izy ireo, dia nankany an-tranon'i Simona sy Andre izy sy Jakoba ary Joany.<br />Ary ny rafozam-bavin'i Simona nandry teo am-pandriana fa nanavy, ka noresahin'izy ireo taminy niaraka tamin'izay.<br />Dia nanatona nandray ny tánany Jesoa sy nanarina azy, dia afaka ny tazony ka nanompo azy izy.<br />Nony hariva efa maty masoandro, dia nentina teo aminy ny marary rehetra sy ny azon'ny demony,<br />ary ny tao an-tanána rehetra nitangorona teo am-baravarana avokoa.<br />Dia nanasitrana olona maro nararin'ny aretina samihafa izy, sady nandroaka demony maro, fa tsy navelany hiteny ny demony, satria nahafantatra azy.<br />Nony ampitso nifoha maraina alina koa izy, dia nivoaka nankany amin'ny tany mangingina, ka nivavaka tany.<br />Dia lasa nitady azy Simona sy ny namany,<br />ka nony nahita azy dia nilaza taminy hoe: Tadiavin'ny olona rehetra hianao.<br />Fa izao no navaliny: Andeha isika hankany amin'ny tanána akaiky, mba hitoriako any koa; fa izany no nivoahako.<br />Dia lasa izy nitory tamin'ny sinagogan'ny olona sy eran'i Galilea rehetra, sady nandroaka ny demony.</p>"
		},
		{
			"id": "13",
			"imagen": "Alakamisy",
			"contenido": "<h3>Alakamisy Voalohany tsotra Mandavan-taona</h3><h3>Boky Voalohan'i Samoela</h3><em>4,1-11.</em><p>Ary natao tamin'Israely rehetra ny tenin'i Samoela. Dia nivoaka hiady tamin'ny Filistina Israely ka nitoby teo akaikin'ny Eben-Ezera; ary ny Filistina nitoby tao Afeka.<br />Ary nony nilahatra hiady tamin'Israely ny Filistina, ka rafitra ny ady, dia resin'ny Filistina Israely, nahafatesany sahabo ho efatra arivo ny olona nilahatra hiady teo amin'ny tany lemaka.<br />Niverina tany an-toby ny olona, ary hoy ny loholon'Israely: Nahoana Iaveh no namely antsika teo anoloan'ny Filistina androany? Andeha hoentina hankaty amintsika avy any Silao ny fiaran'ny faneken'ny Tompo; aoka ho tonga eo afovoantsika sy hanafaka antsika amin'ny tánan'ny fahavalontsika izy.<br />Dia naniraka nankany Silao ny olona, ka nentina avy any amin'io tanána io ny fiaran'ny faneken'ny Tompon'ny tafika, izay mipetraka amin'ny kerobima. Niaraka tamin'ny fiaran'ny faneken'ny Tompo Andriamanitra izy mirahalahy zanak'i Helì, dia Ofnì sy Finea.<br />Nony niditra teo an-toby ny fiaran'ny faneken'ny Tompo dia nihoby an-kafaliana lehibe Israely rehetra, ka nanako ny tany.<br />Ren'ny Filistina ny fikotrokotrok'izany hoby izany, ka hoy izy: Inona no anton'izany hobin-kafaliana mikotrokotroka any an-tobin'ny Hebrio izany? Dia reny fa ny fiaran'ny faneken'ny Tompo no tonga tao an-toby.<br />Ka raiki-tahotra ny Filistina fa nataony hoe: Tonga ao an-toby Andriamanitra. Dia hoy izy: Hahita loza isika, fa tsy mbola nisy zavatra toy izao mandrak'ankehitriny!<br />Hahita loza isika! Iza no hanafaka antsika amin'ny tánan'ireo andriamanitra mahery ireo? Fa ireo andriamanitra ireo no namely ny Ejipsiana tany an'efitra tamin'izao loza rehetra izao.<br />Samia matanjaka sy mitomban-dahy hianareo, ry Filistina, fandrao dia manompo ny Hebrio, toy ny anompoany anareo. Misehoa ho lehilahy ary miadia.<br />Dia niady ny Filistina ka resy Israely sy samy nandositra ho any an-dainy avy; ary mafy tokoa ny faharesena ka nisy telo alina ny olona an-tongotra no lavo tamin'Israely.<br />Ny fiaran'Andriamanitra dia voasambotra ary izy roa lahy zanak'i Helì, Ofnì sy Finea, dia maty.</p><h3>Salamo</h3><em>44(43),10-11.14-15.24-25.</em><p>Kanjo manosi-bohon-tánana sy manafo-kenatra anay hianao, tsy miara-mivoaka amin'ny tafikay intsony.<br />Ataonao mikoy eo anatrehan'ny fahavalo izahay, ary baboin'ireo mankahala anay.<br />Ataonao fandatsan'ny tany amam-monina izahay; dia faneso amam-panarabian'ny manodidina anay.<br />Ampanjarianao ho ambentin-tenin'ny firenena izahay ka ihifikifihan-doha amin'ny vahoaka.<br />Mifohaza, ry Tompo ô! Nahoana no matory hianao? Mifohaza, fa aza dia arianao mandrakizay izahay!<br />Nahoana no dia afeninao ny tavanao, ka hadinonao ny fahantrana amam-pahorianay?</p><h3>Evanjely Masin'i Jesoa Kristy nosoratan'i Md. Marka</h3><em>1,40-45.</em><p>Ary nisy boka anankiray nanatona azy nandohalika teo anatrehany ka nitaraina taminy nanao hoe: Raha mety hianao dia mahay manadio ahy.<br />Nangoraka azy Jesoa ka naninjitra ny tánany, dia nanendry azy sy nanao taminy hoe: Mety aho, madiova hianao.<br />Vantany vao niteny izy, dia niala tamin-dralehilahy ny habokany ka nadio izy.<br />Dia nampandeha azy niaraka tamin'izay Jesoa sady namepetra azy mafy<br />nanao hoe: Tandremo, aza milaza izany na amin'iza na amin'iza hianao, fa mandehana misehoa amin'ny mpisorona, ary noho ny nanadiovana anao dia manatera ny fanatitra nodidian'i Moizy, mba ho vavolombelona amin'ny vahoaka.<br />Kanjo nony lasa ralehilahy dia nilazalaza sy nampiely izany hatraiza hatraiza, any ka tsy afa-niditra niharihary tao an-tanána intsony Jesoa, fa nitoetra teny ivelany tamin'ny tany mangingina izy, ary nohatonin'ny olona avy eny tontolo eny.</p>"
		},
		{
			"id": "14",
			"imagen": "Zoma",
			"contenido": "<h3>Zoma Voalohany tsotra Mandavan-taona</h3><h3>Boky Voalohan'i Samoela</h3><em>8,4-7.10-22a.</em><p>Nivory ny loholon'Israely rehetra nankany amin'i Samoela, tany Ramá,<br />nanao taminy hoe: Hianao ity efa antitra ary ny zanakao tsy manara-dia anao, koa mpanjaka toy ny an'ny firenena rehetra no atsangano aminay hitsara anay.<br />Tsy sitrak'i Samoela izany teny izany noho izy ireo nanao hoe: Omeo mpanjaka izahay hitsara anay. Dia nivavaka tamin'ny Tompo Samoela; ary hoy Iaveh tamin'i Samoela:<br />Henoy ny feon'ny vahoaka araka izay rehetra holazainy aminao, satria tsy mba hianao no ariany fa izaho no ariany, dia ny tsy hanjakako aminy intsony;<br />Dia nambaran'i Samoela tamin'ny vahoaka nangataka mpanjaka taminy ny tenin'ny Tompo rehetra,<br />ka hoy izy: Izao no fahefana ampiasain'ny mpanjaka, izay hanjaka aminareo: Ny zanakalahinareo halainy ary hampitaingenany ny kalesiny sy hataony mpitaingin-tsoavaliny, ary hihazakazaka eo alohan'ny kalesiny izy ireo.<br />Hataony mpifehy arivo, mpifehy dimampolo izy; hampiasainy ny taniny, hampijinjainy ny variny, hampanaoviny ny fiadiany, mbamin'ny forongon-kalesiny.<br />Ny zanakavavinareo halainy ho mpamboatra zava-manitra, ho mpahandro, ho mpanao mofo.<br />Ny tanimbarinareo, ny tanim-boalobokareo, ny fototr'olivanareo tsara indrindra dia halainy ka homeny ny mpanompony.<br />Ny ampahafolon'ny vokatra aman-tanim-boalobokareo halainy ka homeny ny tandapa amam-panompony.<br />Ny mpanomponareo, na lahy na vavy, mbamin'ny ombinareo aman'ampondra tsara indrindra halainy hampanaovina ny asany.<br />Ny ampahafolon'ny biby fiompinareo halainy, ary ny tenanareo aza ho andevony.<br />Hitaraina hianareo amin'izany andro izany, noho ny amin'ny mpanjaka nofidinareo, nefa tsy hihaino anareo Iaveh.<br />Tsy nety nihaino ny feon'i Samoela akory ny vahoaka, fa hoy izy: Tsia, fa aoka ihany izahay mba hanam-panjaka!<br />Dia mba ho toy ny firenena koa izahay: ny mpanjakanay no hitsara anay, hitari-dálana anay, ary hitari-tafika anay.<br />Nony ren'i Samoela ny teny rehetra nataon'ny vahoaka dia nolazainy indray ho ren'ny Tompo;<br />ka hoy Iaveh tamin'i Samoela: Henoy ny feony ka manangána mpanjaka ho azy. Dia hoy Samoela tamin'ny lehilahy amin'Israely: Samia mody any an-tanánanareo avy hianareo.</p><h3>Salamo</h3><em>89(88),16-17.18-19.</em><p>Sambatra ny vahoaka mahalala ny hobin-kafaliana, sy mandeha amin'ny fahazavan'ny tavanao, ry Iaveh!<br />Mifaly mandrakariva amin'ny anaranao izy; ary misandratra amin'ny fahamarinanao.<br />Fa hianao no voninahiny amam-pahefany, ary ny fanambinanao manondrotra ny herinay.<br />Satria avy amin'ny Tompo ny ampinganay; ary avy amin'ilay Masin'Israely ny mpanjakanay.</p><h3>Evanjely Masin'i Jesoa Kristy nosoratan'i Md. Marka</h3><em>2,1-12.</em><p>Andro vitsivitsy taorian'izany, dia niditra tao Kafarnaoma indray izy.<br />Nony re fa hoe tao an-trano izy, dia nivory betsaka dia betsaka ny olona, ka tsy nisy hitoerana intsony na dia hatrany anoloan'ny varavarana aza; dia nitory teny taminy izy.<br />Tamin'izay dia nisy nanatona azy nitondra lehilahy malemy anankiray, izay nolanjain'olona efa-dahy.<br />Tsy afa-nanatona azy anefa izy ireo noho ny habetsahan'ny vahoaka, ka dia ny tafon-trano nitoerany no nanesorany; nony voasokatra, dia nampidininy teo ny fandriana nandrian'ilay malemy.<br />Ary Jesoa nony nahita ny finoan'ireo, dia nanao tamin'ilay malemy hoe: Anaka, voavela ny helokao.<br />Fa nisy mpanora-dalána sasany nipetraka teo ka nanao anakampo hoe:<br />Ahoana no itenenan'ilay ity toy izany? Miteny ratsy an'Andriamanitra lahy izy. Iza no mahavela fahotana afa-tsy Andriamanitra irery ihany?<br />Fantatr'i Jesoa tao amin'ny fanahiny niaraka tamin'izay fa nieritreritra izany tao anatiny izy ireo ka hoy izy taminy: Nahoana hianareo no mihevitra toy izany ao am-ponareo?<br />Inona no moramora kokoa, ny manao amin'ity malemy hoe: Voavela ny helokao, sa ny manao hoe: Mitsangána, betao ny fandrianao, ary mandehána?<br />Ary mba ho fantatrareo fa ny Zanak'olona manam-pahefana etý an-tany hanafaka ny fahotana, dia izao no lazaiko aminao, hoy izy tamin'ilay malemy:<br />Mitsangána, betao ny fandrianao, ary modia any an-tranonao.<br />Dia nitsangana niaraka tamin'izay izy ka nambeta ny fandriany, ary lasa nody teo imason'ny olona rehetra; any ka talanjona izy rehetra sady nankalaza an'Andriamanitra nanao hoe: Tsy mbola nahita tahaka izany izahay.</p>"
		},
		{
			"id": "15",
			"imagen": "Asabotsy",
			"contenido": "<h3>Asabotsy Voalohany tsotra Mandavan-taona</h3><h3>Boky Voalohan'i Samoela</h3><em>9,1-4.17-19.10,1a.</em><p>Nisy lehilahy anankiray avy amin'i Benjamina atao hoe Kisy, zanak'i Abiela, zanak'i Serora, zanak'i Bekorata, zanak'i Afiá, zanaky ny Benjamita anankiray; lehilahy mahery fo izy io.<br />Nanan-janaka lahy anankiray atao hoe Saola izy, izay sady mbola tanora no tsara tarehy; tsy nisy tsara tarehy noho izy teo amin'ny zanak'Israely rehetra, ary nanatombo ny lohany izy amin'ny halavany noho ny olona rehetra.<br />Ary nania ny ampondravavin'i Kisy, rain'i Saola, ka hoy Kisy tamin'i Saola zanany: Mangalá mpanompo anankiray hiaraka aminao dia mandehana mitady ny ampondra.<br />Dia namaky ny tendrombohitr'i Efraima, ary namaky ny tany Salisa izy, nefa tsy nahita; novakiny koa ny tany Salima, fa tsy tany izy; namaky ny tanin'i Benjamina izy, fa tsy nahita.<br />Ka vao nahita an'i Saola Samoela dia hoy Iaveh taminy: Io no lehilahy voalazako taminao, izy no hanjaka amin'ny oloko.<br />Nanatona an'i Samoela tao am-pamatonan'ny vavahady Saola nanao hoe: Aza mahafady, mba atoroy ahy kely ny tranon'ny mpahita.<br />Dia hoy Samoela tamin'i Saola: Izaho no ilay mpahita, miakara eo alohako ho any amin'ny fitoerana avo, fa hiara-mihinana amiko hianareo anio; rahampitso vao halefako handeha hianao, ary holazaiko aminao izay rehetra ao am-ponao.<br />Nalain'i Samoela ny tavoara nisy diloilo, naidiny tamin'ny lohan'i Saola, dia norohany izy, sady nataony hoe: Moa tsy nohosoran'ny Tompo ho mpanapaka amin'ny lovany va hianao?</p><h3>Salamo</h3><em>21(20),2-3.4-5.6-7.</em><p>Ry Iaveh, mifaly amin'ny herinao ny mpanjaka; endrey ny haben'ny firavoravoany amin'ny famonjenao!<br />Nomenao azy izay nirin'ny fony, tsy nolavinao izay nangatahin'ny molony. - Selá.<br />Fa notsenainao fanambinana fatratra izy; satro-boninahitra volamena madio no nataonao tamin'ny lohany.<br />Nangataka aina taminao izy, ka nomenao azy izany; dia andro lava sy mandrakizay alaovalo.<br />Noho ny famonjenao dia lehibe ny voninahiny; nomenao laza amam-pamirapiratana izy.<br />Nataonao fandrotsaham-pitahiana mandrakizay izy; fenoinao hafaliana eo anatrehan'ny tavanao izy.</p><h3>Evanjely Masin'i Jesoa Kristy nosoratan'i Md. Marka</h3><em>2,13-17.</em><p>Ary nivoaka ho any amoron-dranomasina indray izy ka nanatona azy ny vahoaka rehetra, dia nampianatra azy izy.<br />Raha nandalo izy, dia nahita an'i Levì zanak'i Alfe nipetraka tao amin'ny fandraisana hetra, ka nanao taminy hoe: Andeha hanaraka ahy. Dia nitsangana izy ka nanaraka azy.<br />Ary raha nipetraka nihinana tao an-tranon-dralehilahy io Jesoa, dia nisy poblikána sy mpanota maro niara-nihinana tamin'izy ireo sy ny mpianany; fa maro ireo, ary nanaraka azy.<br />Nony nahita azy niara-nihinana tamin'ny poblikána sy ny mpanota ny mpanora-dalána mbamin'ny Farisiana dia nilaza tamin'ny mpianany hoe: Nahoana ny Mpampianatrareo no miara-mihinana sy misotro amin'ny poblikána sy ny mpanota?<br />Raha nahare izany Jesoa dia nanao taminy hoe: Tsy ny finaritra no mila dokotera, fa ny marary; tsy tonga hiantso ny marina aho, fa ny mpanota.</p>"
		},
		{
			"id": "16",
			"imagen": "Alahady",
			"contenido": "<h3>Alahady Faharoa tsotra Mandavan-taona</h3><h3>Bokin'Izaia</h3><em>62,1-5.</em><p>Noho ny amin'i Siona tsy hangina aho, ary noho ny amin'i Jerosalema, tsy hiala sasatra aho, mandra-piposaky ny fahamarinany, hoatra ny hazavan'ny maraina; sy mandra-pamirapiratry ny famonjeny, hoatra ny fanilo.<br />Hahita ny fahamarinanao ny firenena, hahita ny voninahitrao ny mpanjaka rehetra, ka hantsoina amin'ny anaram-baovao hianao, izay hofidin'ny vavan'ny Tompo.<br />Ho satro-boninahitra eo an-tanan'ny Tompo hianao, sy ho hamaman'andriana, eo an-tanan'ny Andriamanitsika.<br />Tsy hisy intsony hanao anao hoe i Nafoy; ary tsy hisy intsony hiantso ny taninao hoe i Faharinganana. Fa ny hiantsoana anao dia ny hoe i Ankasitrahako; ary ny taninao i Vady ampakarina. Satria Iaveh hankasitraka anao; ary ny taninao hahazo vady.<br />Tahaka ny ampakaran'ny zatovo ny virjiny ho vadiny, no hampakaran'ny zanakao anao; ary tahaka ny hamalifalian'ny ampakarina ny mpampakatra, no hamalifalianao ny Andriamanitrao.</p><h3>Salamo</h3><em>96(95),1-2a.2b-3.7-8a.9-10ac.</em><p>Mihirá fihiram-baovao ho an'ny Tompo! <br />Mihirá ho an'ny Tompo hianareo monina amin'ny tany rehetra.<br />Mihirá ho an'ny Tompo, misaora ny anarany.<br />Lazao isan'andro ny famonjeny,<br />ambarao amin'ny firenena ny voninahiny, <br />ary amin'ny firenena rehetra ny fahagagany.<br />Manomeza an'ny Tompo, ry fokom-pirenena rehetra, manomeza voninahitra amam-pahefana an'ny Tompo.<br />Omeo an'ny Tompo ny voninahitra mendrika ny anarany. Mitondra ny fanatitra, ka mankanesa eo an-kianjany.<br />Miankohofa eo anatrehan'ny Tompo amin'ny fanamiana masina, mangovita eo anatrehany hianareo monina amin'ny tany rehetra!<br />Lazao eo amin'ny firenena hoe: Iaveh no mpanjaka; <br />ka hitoetra sy tsy hietsiketsika izao tontolo izao; <br />hitsara ny vahoaka araka ny rariny izy,<br />Lazao eo amin'ny firenena hoe: Iaveh no mpanjaka; <br />ka hitoetra sy tsy hietsiketsika izao tontolo izao; <br />hitsara ny vahoaka araka ny rariny izy,</p><h3>Taratasy Voalohan'i Md. Paoly Ho An'ny Korintiana</h3><em>12,4-11.</em><p>Maro samihafa ny fanomezana, nefa iray ihany ny Fanahy;<br />maro samihafa ny fanompoana, nefa ny Tompo iray ihany;<br />ary maro samihafa ny asa, nefa iray ihany Andriamanitra, izay manao ny zavatra rehetra amin'ny olona rehetra.<br />Samy omena ny fanomezana maneho ny Fanahy izy tsirairay avy, mba hahasoa ny be sy ny maro.<br />Fa ny anankiray omen'ny Fanahy teny fahendrena, ny anankiray teny fahalalana, araka io Fanahy io ihany;<br />ny anankiray finoana, araka io Fanahy io ihany; ny anankiray fahazoa-manasitrana, mbola avy amin'io Fanahy io ihany koa;<br />ny anankiray, ny manao fahagagana; ny anankiray, ny maminany; ny anankiray, ny mahafantatra ny fanahy samihafa; ny anankiray miteny fiteny samihafa, ary ny anankiray, ny mandika teny.<br />Fanahy iray ihany anefa no manao izany rehetra izany, sy mizarazara azy amin'ny isan'olona, araka ny sitra-pony.</p><h3>Evanjely Masin'i Jesoa kristy Nosoratan'i Md. Joany</h3><em>2,1-11.</em><p>Nony afaka hateloana dia nisy fampakaram-bady tany Kaná any Galilea, ary tao ny renin'i Jesoa.<br />Jesoa sy ny mpianany koa dia nasaina tao amin'ny fampakaram-bady.<br />Nony inona, lany ny divay ka hoy renin'i Jesoa taminy: Tsy manan-divay izy ireo.<br />Ary hoy Jesoa taminy: Izaho sy hianao moa no ahoana amin'izany, ravehivavy? Tsy mbola tonga ny fotoako.<br />Dia hoy reniny tamin'ny mpanompo: Ataovy izay rehetra holazainy aminareo.<br />Ary nisy siny vato enina teo, fidiovana araka ny fanaon'ny Jody, nahalany rano indroa na intelon'ny famarana avy,<br />ka hoy Jesoa tamin'izy ireo: Fenoy rano ireo siny ireo. Dia nofenoiny hatramin'ny molony.<br />Ary hoy Jesoa taminy: Tovozy amin'izao, ka ento amin'ny mpandahatra ny fanasana. Dia nentiny.<br />Vao nanandrana ny rano voaova ho divay ny mpandahatra ny fanasana (izay tsy nahalala ny nihaviany, fa ny mpanompo nanovo ny rano no nahalala), dia niantso ny mpampakatra<br />ka nanao taminy hoe: Ny an'ny olona rehetra, dia ny divay tsara no arosony aloha, ary rahefa nisotro be ny olona vao arosony izay tsy tsara loatra; fa ny anao kosa, dia ny divay tsara indray no notahirizinao mandraka ankehitriny.<br />Izany nataon'i Jesoa tany Kaná any Galilea izany no voaloham-pahagagana nataony; naneho ny voninahiny izy ka nino azy ny mpianany.</p>"
		},
		{
			"id": "17",
			"imagen": "Alatsinainy",
			"contenido": "<h3>Alatsinainy Faharoa tsotra Mandavan-taona</h3><h3>Boky Voalohan'i Samoela</h3><em>15,16-23.</em><p>Ka hoy Samoela tamin'i Saola: Aoka izay, fa hambarako anao izao izay nolazain'ny Tompo tamiko halina. Dia hoy Saola taminy: Lazao.<br />Hoy Samoela: Moa tsy tonga filohan'ny fokon'Israely hianao fony hianao mbola kely teo imasonao? Ary moa tsy nohosoran'ny Tompo hianao ho mpanjaka amin'Israely?<br />Nirahin'ny Tompo handeha amin'ny lálana hianao nataony hoe: Mandehana, ataovy anatema ireo mpanota ireo, ny Amalesita, ary miadia aminy, mandra-pandringana azy.<br />Nahoana ity hianao no tsy nihaino ny feon'ny Tompo fa nanao hitsin-dálana tamin'ny babo, sy nanao izay ratsy eo imason'ny Tompo?<br />Dia hoy Saola tamin'i Samoela: Eny tokoa, nihaino ny feon'ny Tompo aho ary nandeha tamin'ny lálana nanirahan'ny Tompo ahy. Nentiko Agaga mpanjakan'i Amaleka ary Amaleka nataoko anatema.<br />Ary ny vahoaka naka tamin'ny ondry sy ny omby izay santatry ny anatema mba hanaovana sorona amin'ny Tompo Andriamanitrao, any Galgalá.<br />Fa hoy Samoela: Moa sitrak'Iaveh tahaka ny fanekena ny tenin'ny Tompo va ny sorona dorana sy ny fanatitra? Tsara noho ny sorona ny fanekena, ary ny fanoavana noho ny saboran'ondralahy.<br />Fa mahameloka toy ny manandro ny mikomy, ary toy ny fanompoan-tsampy sy ny terafima ny mandá. Noho hianao nanary ny tenin'ny Tompo, dia mba ariany kosa hianao tsy ho mpanjaka intsony.</p><h3>Salamo</h3><em>50(49),8-9.16bc-17.21.23.</em><p>Tsy ny amin'ny soronao no aniniako anao, fa eo anatrehako mandrakariva ny soronao dorana.<br />Tsy haka izay ombalahy ao an-tranonao aho, na izay osilahy ao am-balanao.<br />Fa amin'ny ratsy fanahy kosa, dia hoy Andriamanitra: Ahoana no mba anononanao ny laláko, sy anaovanao am-bava ny fanekeko,<br />Fa amin'ny ratsy fanahy kosa, dia hoy Andriamanitra: Ahoana no mba anononanao ny laláko, sy anaovanao am-bava ny fanekeko,<br />izay hianao olona mankahala fifehezana, sy manifika ny teniko any ivohonao?<br />Izany no nataonao, nefa nangina ihany aho, ka dia noheverinao fa mitovy aminao aho, kanjo indro aho hananatra anao, sy hanampatra izany rehetra izany eo imasonao.<br />Izay manatitra ny fisaorana ho sorona no manome voninahitra ahy; ary izay mandamina ny lálany no hanehoako ny famonjen'Andriamanitra.</p><h3>Evanjely Masin'i Jesoa Kristy nosoratan'i Md. Marka</h3><em>2,18-22.</em><p>Ary fanaon'ny mpianatr'i Joany sy ny Farisiana ny mifady hanina, ka nisy nanatona nanao taminy hoe: Nahoana ny mpianatr'i Joany sy ny an'ny Farisiana no mifady hanina, nefa ny mpianatrao kosa tsy mba mifady?<br />Ary hoy Jesoa taminy: Moa mahazo mifady ny naman'ny mpampakatra raha mbola ao aminy ny mpampakatra? Raha mbola ao aminy koa ny mpampakatra, dia tsy mahazo mifady izy;<br />fa ho avy ny andro izay hanesorana ny mpampakatra hiala ao aminy, ka amin'izany andro izany vao hifady izy.<br />Tsy misy olona manampina akanjo tonta amin'ny tapa-damba vaovao; fa raha izany dia handrovitra ny tonta ny vaovao ka hitatra ny triatra.<br />Ary tsy misy olona manisy divay vaovao amin'ny siny hoditra tonta; fa raha izany dia ho triatry ny divay ny siny hoditra, ka ho very foana ny divay mbamin'ny siny hoditra; fa raha divay vaovao dia aoka ho ao anaty siny hoditra vaovao koa.</p>"
		},
		{
			"id": "18",
			"imagen": "Talata",
			"contenido": "<h3>Talata Faharoa tsotra Mandavan-taona</h3><h3>Boky Voalohan'i Samoela</h3><em>16,1-13.</em><p>Ka hoy Iaveh tamin'i Samoela: Mandra-pahoviana no hitomanianao an'i Saola, kanefa aho manary azy tsy ho mpanjaka amin'Israely intsony? Fenoy diloilo ny tandrokao, dia mandehana fa irahiko ho amin'Isaï any Betleema hianao, satria amin'ny zanany no nahitako ilay mpanjaka tiako.<br />Dia hoy Samoela: Hataoko ahoana no fankány? Ho ren'i Saola izany dia hataony maty aho? Ary hoy Iaveh: Mitondrá vantotr'ombivavy, ka ataovy hoe: Hanatitra sorona ho an'ny Tompo no nankanesako taty.<br />Ary asao Isaï amin'ny sorona, fa hampahafantariko anao izay tokony hataonao, dia hohosoranao ho ahy izay hotondroiko aminao.<br />Dia nataon'i Samoela izay nandidian'ny Tompo azy, ka nankany Betleema izy. Tonga nitsena azy ny loholon'ny tanána tamin'ahiahy ka nanao hoe: Hampiadana va no nahatongavanao?<br />Dia hoy Samoela: Hampiadana! Tonga hanatitra sorona ho an'ny Tompo aho. Ka hamasino ny tenanareo, ary andeha hiaraka amiko ho any amin'ny sorona. Dia nanamasina an'Isaï sy ny zanany izy, sy nanasa azy ireo ho any amin'ny sorona.<br />Nony tafiditra izy ireo dia nahita an'i Eliaba Samoela ka nanao hoe: Mby eto anatrehany tokoa ilay voahosotry ny Tompo.<br />Fa hoy Iaveh tamin'i Samoela: Aza ny tarehiny no jerenao, na ny hahavon'ny tsanganany, fa efa natanilako io. Tsy mba izay hitan'ny olombelona no izy; ny olombelona mijery ny tarehy fa Iaveh kosa mijery ny fo.<br />Dia Abinadaba indray no nantsoin'Isaï, ka nampandaloviny teo anatrehan'i Samoela fa hoy Samoela: Ity koa tsy mba nofidin'ny Tompo.<br />Dia Samá indray no nampandalovin'Isaï, fa hoy Samoela: Tsy mbola ilay voafidin'ny Tompo koa ity.<br />Nampandalovin'Isaï teo anatrehan'i Samoela koa ireto fito mirahalahy tamin'ny zanany ary hoy Samoela tamin'Isaï : Tsy misy nofidin'ny Tompo amin'ireto.<br />Ary hoy Samoela tamin'Isaï: Ireo ihany va no zatovolahy rehetra? Dia hoy Isaï: Mbola misy ilay faralahy, ka indro fa miandry ondry izy. Ka hoy Samoela tamin'Isaï: Ampanalao izy, fa tsy hipetraka hihinana isika raha tsy efa tonga izy.<br />Dia nampanalain'Isaï io. Mavo mena ny volon'izy izay; sady bary maso izy no tsara tarehy. Ary hoy Iaveh: Mitsangána, hosory io, fa io no izy.<br />Dia noraisin'i Samoela ny tandroka nisy diloilo, ka nohosorany teo afovoan'ny rahalahiny io; ary hatramin'izany andro izany sy tamin'ny andro manaraka, dia nidina tamin'i Davida ny fanahin'ny Tompo Dia niainga Samoela nankany Ramata.</p><h3>Salamo</h3><em>89(88),20.21-22.27-28.</em><p>Fahiny hianao niteny tamin'ny malalanao, tamin'ny fahitana nanao hoe: Izaho namonjy fanampiana ny mahery anankiray; nanandratra zatovolahy anankiray avy eo afovoan'ny vahoaka;<br />nahita an'i Davida mpanompoko; <br />nanosotra azy tamin'ny diloilo masina.<br />Homba azy lalandava ny tanako; <br />ary hankahery azy ny sandriko.<br />Izy hiantso ahy hoe: Hianao no raiko, sy Andriamanitro <br />ary vatolampy famonjena ahy.<br />Ary izaho kosa hanao azy ho lahimatoa, ambony indrindra amin'ny mpanjakan'ny tany.</p><h3>Evanjely Masin'i Jesoa Kristy nosoratan'i Md. Marka</h3><em>2,23-28.</em><p>Indray sabata raha nandeha namaky ny tanimbary Jesoa, dia nioty salohim-bary teny am-pandehanana ny mpianany,<br />ka hoy ny Farisiana taminy: Jereo ange e, nahoana izy ireo no manao ny tsy fanao amin'ny sabata?<br />Fa hoy izy taminy: Moa tsy novakinareo va izay nataon'i Davida raha terin'ny hanoanana izy sy izay nanaraka azy?<br />Fa niditra tao an-tranon'Andriamanitra izy tamin'ny andron'i Abiatara lehiben'ny mpisorona, ka nihinana ny mofo alahatra izay tsy misy mahazo mihinana afa-tsy ny mpisorona ihany, sady nomeny mbamin'ny mpanaraka azy koa.<br />Dia hoy koa izy taminy: Ny sabata no natao ho an'ny olona, fa tsy ny olona no ho an'ny sabata.<br />Koa ny Zanak'olona dia tompon'ny sabata aza.</p>"
		},
		{
			"id": "19",
			"imagen": "Alarobia",
			"contenido": "<h3>Alarobia Faharoa tsotra Mandavan-taona</h3><h3>Boky Voalohan'i Samoela</h3><em>17,32-33.37.40-51.</em><p>Ary izao no nolazain'i Davida tamin'i Saola: Aza misy mamoy fo ny olona fa handeha hiady amin'io Filistina io ny mpanomponao.<br />Fa hoy Saola tamin'i Davida: Tsy azonao atao ny mandroso hihaona amin'io Filistina io mba hiady aminy, fa hianao mbola zaza, izy efa lehilahy mpiady hatramin'ny fahatanorany.<br />Dia hoy koa Davida: Iaveh izay efa namonjy ahy tamin'ny liona sy ny orsa, no hamonjy ahy koa amin'ny tánan'io Filistina io. Ka hoy Saola tamin'i Davida: Andeha áry, ary homba anao anie Iaveh.<br />ny tehiny no noraisiny teny an-tánany, vato kilonjy dimy no nofantenany teny amin'ny rian-driaka sy nataony tao an-kitapo fitondran'ny mpiandry ondry, kotra fasiany haza; ary ny antsamontadiny no nataony an-tánana, dia nandroso nanatona ilay Filistina izy.<br />Nanatona an'i Davida tsikelikely ity Filistina, nialohan'ny lehilahy nitondra ny ampingany.<br />Nijery ilay Filistina ka nahita an'i Davida, ary naneso azy, fa tanora kely, mena volo ary tsara tarehy.<br />Hoy ilay Filistina tamin'i Davida: F'izaho angaha alika, no tehina no hankanesan'ialahy aty amiko? Dia nanozona an'i Davida amin'ireo andriamaniny ilay Filistina.<br />Ary hoy ilay Filistina tamin'i Davida hoe: Mankanesa ety amiko ange ialahy, raha tsy omeko ny voro-manidina sy ny biby any an-tsaha ny nofon'ialahy e!<br />Fa hoy kosa ny navalin'i Davida an'ilay Filistina: Hianao manatona ahy amin'ny sabatra aman-defona sy lefom-pohy, fa izaho kosa manatona anao amin'ny anaran'ny Tompon'ny tafika, ny Andriamanitry ny foloalindahin'Israely, izay notsiratsirainao.<br />Anio dia hatolotry ny Tompo eo an-tánako hianao, ka hasiako hianao, ary hoesoriko eo amboninao ny lohanao; anio dia homeko ny voro-manidina any an-danitra sy ny bibin'ny tany ny fatin'ny tafiky ny Filistina, ka ho fantatry ny tany rehetra fa manana Andriamanitra Israely;<br />ary ho fantatr'izao vahoaka rehetra izao fa tsy sabatra na lefona no amonjen'ny Tompo, fa azy ny ady, ka efa natolony eo an-tánanay hianareo.<br />Nitsangana ilay Filistina dia niainga nandroso hitsena an'i Davida, dia nohazakazahin'i Davida nohatonina teo amin'ny laharan'ny miaramila kosa izy,<br />ka natsofok'i Davida tao anatin'ny kotrany ny tánany, notsoahany avy tao ny vato iray, ary nalefany tamin'ny antsamotady. Nahavoa ilay Filistina tamin'ny handriny izy, sady niletra tamin'ny handriny ny vato, ka lavo niankohoka tamin'ny tany izy.<br />Nahomby noho ilay Filistina izany Davida tamin'ny antsamotady iray sy ny vato iray, dia novonoiny ho faty ilay Filistina. Tsy nisy sabatra teny an-tánan'i Davida.<br />Nihazakazaka Davida dia niato teo akaikin'ilay Filistina, ary nalainy ny sabany, notsoahany tamin'ny tranony, ka namonoany azy, sy nanapahany ny lohany.</p><h3>Salamo</h3><em>144(143),1.2.9-10.</em><p>Nataon'i Davida. Isaraona anie Iaveh vatolampiko, izay nampianatra ny tánako hiady, ary ny rantsan-tánako hiantafika.<br />Mpanao soa ahy aman-trano mimandako, fialofako avo amam-panafaka ahy, ampingako amam-pialofako, izay mandamina ny vahoakako hanoa ahy!<br />Andriamanitra, hihira fihiram-baovao ho anao aho, hankalaza anao amin'ny valiha tory folo aho.<br />Hianao izay nanome fandresena ny mpanjaka, sy namonjy an'i Davida mpanomponao amin'ny sabatra mahafaty,</p><h3>Evanjely Masin'i Jesoa Kristy nosoratan'i Md. Marka</h3><em>3,1-6.</em><p>Indray mandeha koa dia niditra tao amin'ny sinagoga Jesoa, ary nisy lehilahy anankiray maty tánana an'ila tao.<br />Ary nizaha taratra azy ny sasany na hanasitrana an'io amin'ny sabata izy na tsia, mba hiampangany azy.<br />Dia hoy izy tamin'ilay lehilahy maty tánana: Mitsangána etsy afovoany.<br />Ary hoy koa izy tamin'ny olona: Inona no mety hatao amin'ny sabata, ny soa sa ny ratsy ny mamonjy aina sa ny mamono? Fa tsy niteny tsy nivolana izy ireo.<br />Dia nijery azy rehetra tamin-katezerana izy, sy nalahelo noho ny hajamban'ny fony, ary nilaza tamin-dralehilahy hoe: Ahinjiro ny tánanao. Dia nahinjiny, ka sitrana ny tánany.<br />Ary lasa nivoaka ny Farisiana, ka niaraka tamin'izay dia niara-nihevitra tamin'ny Herodiana hanao izay hahavoazana azy.</p>"
		},
		{
			"id": "20",
			"imagen": "Alakamisy",
			"contenido": "<h3>Alakamisy Faharoa tsotra Mandavan-taona</h3><h3>Boky Voalohan'i Samoela</h3><em>18,6-9.19,1-7.</em><p>Nony niditra izy ireo, tamin'ny niverenan'i Davida avy namono ilay Filistina, dia nivoaka avy tamin'ny tanánan'Israely rehetra ny vehivavy, nihira sy nandihy teo anoloan'i Saola mpanjaka, an-kafaliana, tamin'ny feon'ny ampongatapaka sy ny valiha.<br />Ka nifamaly ny vehivavy, ny mpandihy, nanao hoe: Arivoarivo no matin'i Saola, Fa alinalina kosa, ny an'i Davida.<br />Tezitra mafy Saola ary tsy sitrany izany teny izany, ka hoy izy: Ny an'i Davida nataony alinalina, fa ny ahy kosa nataony arivoarivo ka ny fanjakana izany no sisa tsy azony.<br />Hatramin'izay andro izay dia ratsy fijery an'i Davida Saola.<br />Niresaka tamin'i Jonatasy zanany sy ny mpanompony rehetra Saola ny amin'izay hahafaty an'i Davida. Fatratra kosa anefa ny fitiavan'i Jonatasy zanak'i Saola an'i Davida. Koa nampandre an'i Davida Jonatasy nanao hoe:<br />Tadiavin'i Saola raiko hovonoina hianao ka mitandrema tena rahampitso maraina, mihataha ka miere.<br />Ary hivoaka aho ka ho eo anilan'i dada amin'ny saha misy anao, ka hiresaka amin'i dada ny aminao, dia ho hitako izay heviny, ka hampandrenesiko anao.<br />Nilaza soa an'i Davida, tamin'i Saola rainy, Jonatasy, fa hoy izy taminy: Aoka ny mpanjaka tsy hanota amin'i Davida mpanompony, satria tsy nanota taminao izy. Fa vao mainka koa soa ho anao aza ny nataony rehetra,<br />nanao vy very ny ainy, namono an'ilay Filistina izy, ka izy no nanaovan'ny Tompo famonjena lehibe ho an'Israely rehetra. Nahita izany hianao sy nifaly tamin'izany. Ka ahoana no hanotanao amin'ny rá tsy manan-tsiny, amin'ny famonoana, tsy misy antony, an'i Davida?<br />Nihaino ny tenin'i Jonatasy Saola, ka nianiana Saola nanao hoe: Velona Iaveh, tsy hovonoina Davida!<br />Dia nantsoin'i Jonatasy Davida ary nilazan'i Jonatasy izany teny rehetra izany, vao nentin'i Jonatasy nankeo amin'i Saola Davida, ka nitoetra teo anatrehany, toy ny taloha indray.</p><h3>Salamo</h3><em>56(55),2-3.9-10ab.10c-11.12-13.</em><p>Mamindrá fo amiko, ry Andriamanitra, fa milofo mamely ahy ny olona, miady amiko tontolo andro izy, sady manenjika ahy;<br />mamely ahy tontolo andro ny mpanohitra ahy, maro izy ireo miandranandrana miady amiko.<br />Efa voaisanao izay ny dia nirenireneko tamin'ny andro niainako, efa voangonao an-tsininao hoditra ny ranomasoko; moa tsy efa voasoratra ao amin'ny bokinao ireny?<br />Ka dia hiamboho ny fahavaloko, amin'ny andro hiantsoako anao; fantatro izao, fa momba ahy Andriamanitra.<br />Ka dia hiamboho ny fahavaloko, amin'ny andro hiantsoako anao; fantatro izao, fa momba ahy Andriamanitra.<br />Ka dia hiamboho ny fahavaloko, amin'ny andro hiantsoako anao; fantatro izao, fa momba ahy Andriamanitra.<br />Amin'ny fanampian'Andriamanitra no iderako ny fahatanterahan'ny teniny. Amin'ny fanampian'ny Tompo no iderako ny fahatanterahan'ny fampanantenany.<br />Andriamanitra no itokiako, ka tsy matahotra na inona na inona aho. Inona no ho efan'izay olona foana amiko?<br />Ny voady nataoko taminao, ry Andriamanitra, tsy maintsy hoefaiko; hanatitra sorona fisaorana aminao aho.</p><h3>Evanjely Masin'i Jesoa Kristy nosoratan'i Md. Marka</h3><em>3,7-12.</em><p>Fa niala teo Jesoa sy ny mpianany ka nankany amin'ny ranomasina, ary maro ny olona avy tany Galilea no nanaraka azy.<br />Ary maro koa no tany Jodea sy Jerosalema, sy tany Idomea, sy tany an-dafin'i Jordany, ary tamin'ny tany manodidina an'i Tira sy Sidòna no nankeo aminy nony nandre ny nataony.<br />Ary nilaza tamin'ny mpianany izy mba hanomana sambo kely hiandry azy eo noho ny habetsahan'ny vahoaka, fandrao dia poritin'ny olona izy.<br />Fa nahasitrana olona betsaka izy, ka nifanesika hanendry azy izay rehetra nanana aretina.<br />Ary raha mahita azy koa ny fanahy maloto, dia miankohoka eo anatrehany, ka miantso hoe:<br />Hianao no Zanak'Andriamanitra; fa rarany sy rahonany mafy izy ireo mba tsy hanao izay hahafantarana azy.</p>"
		},
		{
			"id": "21",
			"imagen": "Zoma",
			"contenido": "<h3>Zoma Faharoa tsotra Mandavan-taona</h3><h3>Boky Voalohan'i Samoela</h3><em>24,3-21.</em><p>Dia naka telo arivo lahy voafantina tamin'Israely rehetra Saola ka nandeha nitady an'i Davida sy ny olony, hatrany amin'ny vatolampin'ny osy dia.<br />Tonga tamin'ny valan'ondry izay tao amoron-dálana izy ary nisy zohy tao ka nidiran'i Saola hiavela; nefa Davida sy ny olony, izany, nipetraka tao amin'ny faravody zohy.<br />Ary hoy ny olon'i Davida taminy: Ity no andro nolazain'ny Tompo taminao hoe: Indro hatolotro eo an-tánanao ny fahavalonao, ka ataovy izay sitrakao. Dia nitsangana Davida ka nanapahany antsokosoko ny sisin-kapaotin'i Saola.<br />Nitepotepo mafy ny fon'i Davida taorian'izany, noho ny nanapahany ny sisin-kapaotin'i Saola.<br />Ka hoy izy tamin'ny olony: Hampanalavirin'ny Tompo ahy anie, ny hanao izany zavatra izany amin'ny tompoko, izay voahosotry ny Tompo, ka hamely azy amin'ny tánako, satria izy no ilay voahosotry ny Tompo.<br />Izany no nisakanan'i Davida ny olony sy tsy namelany azy hiantoraka amin'i Saola. Dia nitsangana Saola hivoaka ny zohy, ka nanohy ny diany.<br />Izay Davida vao nitsangana koa sy nivoaka ny zohy ary rafitra niantsoantso an'i Saola nanao hoe: Ry mpanjaka tompoko ô! Niherika nijery Saola, dia niondrika tamin'ny tany Davida ka niankohoka.<br />Ary hoy Davida tamin'i Saola hoe: Nahoana hianao no dia maka ny vavan'olona hoe: Indro fa mitady hanisy ratsy anao Davida?<br />Kanefa indro nahita maso hianao androany izay nanoloran'ny Tompo anao teo an-tánako androany tao an-johy, ka ny olona nilaza tamiko mba hamono anao. Nefa namindra fo taminao aho, fa hoy izaho: tsy haninjitra ny tánako amin'ny tompoko aho, fa voahosotry ny Tompo izy.<br />Jereo kely ange, ry ikaky, jereo ity sisin-kapaotinao eto an-tánako! Ary raha ny sisin-kapaotinao, notinapako, nefa ny tenanao tsy novonoiko, dia ekeo ary zahao fa ny fitondran-tenako tsy misy ratsy na fikomiana ary tsy nanota taminao aho. Hianao kosa manenjika ny aiko hanala azy amiko!<br />Ka aoka Iaveh no hitsara anao noho ny amiko, fa ny tánako tsy hamely anao.<br />Ny ratsy fanahy no ihavian'ny haratsiam-panahy, hoy ny ohabolana fahagola, koa tsy hamely anao ny tánako.<br />Hanenjika an'iza moa no dia niaingan'ny mpanjakan'Israely? Iza no enjehinao? Amboa maty ve? parasy ve?<br />Aoka Iaveh hitsara ahy sy anao, ary hanapaka ny amintsika. Aoka hitsinjo sy handahatra ho ahy izy, ka hanafaka ahy amin'ny tánanao ny didim-pitsarany.<br />Nony vitan'i Davida ny filazany izany teny izany tamin'i Saola, dia hoy Saola: Feonao tokoa va izany, ry Davida, zanako ô! Sady nanandra-peo Saola ary nitomany.<br />Hoy izy tamin'i Davida: Marina noho izaho hianao, fa soa no nataonao tamiko, nefa ratsy kosa no navaliko anao.<br />Nasehonao ny hatsaram-ponao amiko androany fa nanolotra ahy eo an-tánanao Iaveh, nefa hianao kosa tsy nahafaty ahy.<br />Raha misy olona mifanena amin'ny fahavalony, moa avelany hanohy ny diany soa aman-tsara izy va? Hovalian'ny Tompo soa anie hianao, noho izay nataonao tamiko androany izay.<br />Ary ankehitriny fantatro fa ho mpanjaka hianao, ary ho tafatoetra eo an-tánanao ny fanjakan'Israely.</p><h3>Salamo</h3><em>57(56),2.3-4.6.11.</em><p>Mamindrá fo amiko, Andriamanitra ô, mamindrá fo amiko, fa ao aminao no itadiavan'ny fanahiko fiarovana, amin'ny aloky ny elatrao no iafenako, mandra-pahalasan'ny loza.<br />Mitaraina amin'Andriamanitra Avo indrindra aho, ilay Andriamanitra izay manao ny zavatra rehetra ho ahy.<br />Haniraka famonjena avy any an-danitra ho ahy koa izy; - fanalam-baraka no atolotry ny mpanenjika ahy! - Selá. Haniraka ny hatsaram-pony amam-pahamarinany Andriamanitra.<br />Misandrata any ambonin'ny lanitra hianao, Andriamanitra ô! Hamirapiratra ambonin'ny tany rehetra anie ny voninahitrao!<br />Fa mahatakatra ny lanitra ny tsy fivadihanao, ary mihatra amin'ny rahona ny fahamarinanao.</p><h3>Evanjely Masin'i Jesoa Kristy nosoratan'i Md. Marka</h3><em>3,13-19.</em><p>Ary niakatra tamin'ny tendrombohitra anankiray izy, ka niantso izay tiany hankeo aminy, dia nankeo aminy ireo.<br />Ary nanendry roa ambin'ny folo lahy izy hiara-kitoetra aminy sy hirahiny hitory teny,<br />sady hanam-pahefana hanasitrana ny aretina sy handroaka ny demony.<br />Ary Simona nomeny fanampin'anarana hoe Piera;<br />ary Jakoba zanak'i Zebede sy Joany rahalahin'i Jakoba, izay nomeny fanampin'anarana koa hoe Boaneriesy, izany hoe zana-baratra;<br />ary Andre, sy Filipo, sy Bartelemy, sy Matio, sy Tomá, sy Jakoba zanak'i Alfe, sy Tade, sy Simona Zeloty,<br />ary Jodasy Iskariota ilay namadika azy.</p>"
		},
		{
			"id": "22",
			"imagen": "Asabotsy",
			"contenido": "<h3>Asabotsy Faharoa tsotra Mandavan-taona</h3><h3>Boky Faharoan'i Samoela</h3><em>1,1-4.11-12.19.23-27.</em><p>Nony maty Saola dia niverina avy nandresy ny Amalesita kosa Davida ka hatramin'ny andro roa Davida no nipetraka tao Sikelega.<br />Tamin'ny andro fahatelo, inty nisy lehilahy anankiray, avy tany an-toby, avy tany amin'i Saola, ary ny akanjony rovitra, ny lohany norarahan-tany, ary nony mby teo amin'i Davida izy dia nidaboka tamin'ny tany, ka niankohoka.<br />Hoy Davida taminy: Avy aiza hianao? Ary hoy ny navaliny azy: Nandositra avy tany an-tobin'Israely aho.<br />Dia hoy Davida taminy: Ka nanao ahoana avy? Tantarao amiko kely hoe. Ary hoy izy: Nandositra tamin'ny ady ny vahoaka, ka be no nitsingidina sy maty tamin'ny vahoaka, ary maty koa aza Saola sy Jonatasy zanany.<br />Dia noraisin'i Davida ny fitafiany, ka notriariny ary nanao toy izany koa ny olona rehetra teo aminy.<br />Nanao ny fombam-pisaonana azy ireo izy, nitomany sy nifady hanina mandra-paharivan'ny andro, nisaona an'i Saola sy Jonatasy zanany ary ny olon'ny Tompo sy ny tranon'Israely, satria lavon-tsabatra izy ireo.<br />Moa levona teny amin'ny tamponao va ny famirapiratr'Israely? Ahoana no nahalavoan'ny mahery?<br />Malala sy mahate-ho tia Saola sy Jonatasy, fony fahavelony, ary teo am-pahafatesany dia tsy tafasaraka. Mailaka noho ny voromahery izy, mahery noho ny liona.<br />Mitomania an'i Saola, ry zanakavavin'Israely, fa notafiany jaky tao anatin'ny fahafinaretana hianareo; noravahany volamena ny fitafianareo!<br />Ahoana no nahalavoan'ny mahery tany an'ady? Voagorobaka teo amin'ny havoanao Jonatasy!<br />Trotraky ny alahelo anao aho, ry Jonatasy rahalahiko! Fa hianao ihany no fahafinaretako tanteraka; mamiko noho ny fitiavan'ny vehivavy ny fitiavanao.<br />Ahoana no nahalavoan'ny mahery? Ahoana no nahafatesan'ny mpiady?</p><h3>Salamo</h3><em>80(79),2-3.5-7.</em><p>Ry mpiandry an'Israely ô, mihainoa! hianao izay mitondra an'i Josefa toy ny andian'ondry, hianao izay mipetraka eo amin'ny Kerobima, misehoa amin'ny voninahitrao.<br />Eo anoloan'i Efraima, Benjamina, Manase, fohazy ny herinao, ka avia hamonjy anay.<br />Ry Iaveh Andriamanitry ny tafika, mandra-pahoviana no mbola ho tezitra amin'ny fivavahan'ny vahoakanao hianao?<br />Efa novelominao tamin'ny mofon-dranomaso izy, ary efa nampisotroinao ranomaso havozona.<br />Efa nataonao ho fifandiran'ireo mifanila toerana aminay izahay; ka efa ihomehezan'ny fahavalonay izahay.</p><h3>Evanjely Masin'i Jesoa Kristy nosoratan'i Md. Marka</h3><em>3,20-21.</em><p>Niverina nankany an-trano izy, dia nivory indray ny vahoaka, ka tsy afa-nihinana akory izy ireo.<br />Nony nandre izany ny havany dia nivoaka hihazona azy, fa hoy izy ireo: Efa very saina izy.</p>"
		},
		{
			"id": "23",
			"imagen": "Alahady",
			"contenido": "<h3>Alahady Fahatelo tsotra Mandavan-taona</h3><h3>Bokin'i Nehemia</h3><em>8,2-4a.5-6.8-10.</em><p>Ka nentin'i Esdrasa mpisorona ny lalána, ho eo anatrehan'ny fiangonana, dia ny lehilahy sy ny vehivavy mbamin'izay rehetra efa manan-tsaina hahafantatra azy; andro voalohan'ny volana fahafito tamin'izay.<br />Novakiny teo anatrehan'ny lehilahy sy ny vehivavy mbamin'izay efa manan-tsaina hahafantatra azy ny boky, teo amin'ny kianja anoloan'ny vavahadin'ny Rano, hatramin'ny maraina ka mandra-pisasaky ny andro, ary nampandry sofina nihaino ny bokin'ny lalána avokoa ny vahoaka.<br />Teo ambony lampihazo vao narafitra hanaovana izany, no nitsangana Esdrasa mpanora-dalána, ary ireto no teo anilany: ao an-kavanany, Matatiasa, Semeiasa, Aniasa, Oria, Helkiasa, Maasiasa; teo an-kaviany, Fadaiasa, Misaela, Melkiasa, Hasoma, Hasbadaná, Zakaria, Mosolama.<br />Dia nosokafan'i Esdrasa teo imason'ny vahoaka rehetra ny boky, fa tafasondrotra ambonin'ny vahoaka rehetra izy, ary rahefa nosokafany dia nitsangana ny vahoaka rehetra.<br />Nisaotra an'ny Tompo Andriamanitra lehibe Esdrasa, dia nanandra-tánana ny vahoaka rehetra namaly hoe: Amena, Amena! Sady niondrika sy niankohoka tamin'ny tany teo anatrehan'ny Tompo izy ireo.<br />Novakiny mazava ny boky, dia ny lalán'Andriamanitra, novoasany koa ny heviny; ka azo tsara ny teny novakina.<br />Ary Nehemia, governora, Esdrasa mpisorona sy mpanora-dalána, mbamin'ny levita, nampianatra ny vahoaka, niteny tamin'ny vahoaka rehetra, nanao hoe: Andro masina ho an'ny Tompo Andriamanitrareo ity ka aza asiana fisaonana na ranomaso. Fa nitomany avokoa ny vahoaka nony nandre ny tenin'ny lalána.<br />Dia hoy koa Nehemia tamin'ireo: Mandehana mihinana hena matavy sy misotro zava-pisotro mamy, ary anatero anjara izay tsy nahavoatra, fa masina ity andro ity ho an'ny Tompontsika; ka aza malahelo fa ny fifaliana amin'ny Tompo no herinareo.</p><h3>Salamo</h3><em>19(18),8.9.10.15.</em><p>Lavorary ny lalán'ny Tompo, mamelombelona ny fanahy; mahatoky ny teny vavolombelon'ny Tompo, ka mahahendry ny kely saina.<br />Mahitsy ny fandidian'ny Tompo, ka mahafaly ny fo; madio ny didin'ny Tompo, ka mampahazava ny maso.<br />Masina ny fahatahorana an'ny Tompo, ka maharitra mandrakizay; marina ny fitsipik'Iaveh, ka mahitsy avokoa.<br />Raiso amim-pankasitrahana ny tenin'ny vavako, mbamin'ny fitiavan'ny foko, eo anatrehanao, ry Iaveh, Vatolampiko sy Mpanavotra ahy!</p><h3>Taratasy Voalohan'i Md. Paoly Ho An'ny Korintiana</h3><em>12,12-30.</em><p>Fa toy ny maha-iray ny vatana, na dia maro rantsana aza, sy toy ny maha-vatana iray ny rantsam-batana, na dia maro aza izy, dia toy izany koa ny Kristy.<br />Fa Fanahy iray ihany no nanaovana batemy antsika rehetra, mba ho vatana iray ihany isika, na Jody na jentily, na andevo na olom-potsy; ary Fanahy iray ihany no nampisotroana antsika rehetra.<br />Koa ny vatana dia tsy rantsam-batana iray ihany, fa maro.<br />Raha ny tongotra hanao hoe: Tsy isan'ny vatana aho, satria tsy tánana, dia izany ve no tsy haha-isan'ny vatana azy?<br />Ary raha ny sofina hanao hoe: Tsy isan'ny vatana aho, satria tsy maso, dia izany ve no tsy haha-isan'ny vatana azy?<br />Raha maso avokoa ny vatana, inona indray no ho fandrenesana? Ary raha fandrenesana avokoa, inona indray no ho fanamboloana?<br />Rantsam-batana maro anefa no efa nalahatr'Andriamanitra eo amin'ny vatana, araka izay itiavany azy avy.<br />Ka raha rantsam-batana iray ihany izy rehetra, aiza izay vatana?<br />Koa maro áry ny rantsam-batana, fa iray ihany ny vatana.<br />Ny maso tsy mahazo manao amin'ny tánana hoe: Tsy mila anao aho; ny loha tsy mahazo milaza amin'ny tongotra hoe: Tsy mila anareo aho.<br />Fa ny rantsam-batana izay miseho ho malemilemy kokoa aza no vao mainka ilaintsika kokoa;<br />ary ny rantsam-batana izay ataontsika ho kely voninahitra kokoa aza no omentsika voninahitra bebe kokoa. Koa ny tsy misy hajany ao amintsika no hajaintsika kokoa;<br />fa izay mendrika rahateo tsy mila izany. Satria tamin'ny nanaovan'Andriamanitra ny vatana, dia izay kely voninahitra kokoa no nalahany homena voninahitra bebe kokoa,<br />mba tsy hisy fisarahana eo amin'ny vatana, fa mba hifanasoa avokoa ny rantsam-batana rehetra.<br />Koa raha mijaly ny rantsam-batana iray, dia miara-mijaly avokoa ny rantsam-batana rehetra; fa raha mahazo voninahitra kosa ny rantsam-batana iray, dia miara-mifaly ny rantsam-batana rehetra.<br />Hianareo no vatan'ny Kristy, ka samy rantsam-batany manaraka ny laharany tsirairay avy.<br />Ao amin'ny Eglizy dia izao no nandaharan'Andriamanitra ny sasany: voalohany Apostoly, faharoa mpaminany; fahatelo mpampianatra; manaraka izany dia ireo nahazo fanomezana hanao fahagagana, hahasitrana ny marary, hanampy, hitondra, hiteny fiteny samihafa tsy fantatra, handika teny.<br />Moa Apostoly izy rehetra? Moa mpaminany izy rehetra? Moa mpampianatra izy rehetra?<br />Moa manao fahagagana izy rehetra? Moa nahazo fanomezana hanasitrana izy rehetra? Moa miteny fiteny samihafa tsy fantatra izy rehetra? Moa mandika teny izy rehetra?</p><h3>Evanjely Masin'i Jesoa Kristy nosoratan'i Md. Lioka</h3><em>1,1-4.4,14-21.</em><p>Noho ny maro efa nanoratra ny tantaran'ny zavatra inoana tokoa amintsika<br />sy noraisintsika tamin'ny vavolombelona sady nahita maso no mpitory teny hatramin'ny voalohany,<br />dia nataoko fa mety koa, rahefa niala nenina aho hahalala tsara ny zavatra rehetra hatramin'ny niandohany, ny hanoratra azy milamina tsara ho anao, ry Teofily manan-kaja,<br />mba ho fantatrao fa marina tokoa izay nampianarina anao.<br />Tamin'izay Jesoa, dia nentin'ny herin'ny Fanahy niverina tany Galilea indray, ary niely tamin'ny tany manodidina rehetra ny lazany.<br />Nampianatra tao amin'ny sinagogan'izy ireo izy, ka nankalazain'izy rehetra.<br />Nony tonga tany Nazareta tanána nahabe azy izy, dia niditra tao amin'ny sinagoga araka ny fanaony tamin'ny andro sabata, ary nitsangana hanao ny famakian-teny.<br />Natolotra azy ny bokin'Izaia mpaminany, ka nony novelariny dia hitany ny teny voasoratra hoe:<br />Ato amiko ny Fanahin'ny Tompo, fa nanosotra ahy hitory teny soa mahafaly amin'ny malahelo izy sy naniraka ahy hankahery ny torotoro fo,<br />hilaza fahafahana amin'ny mpifatotra sy fahiratana amin'ny jamba, hanafaka izay nampahorina ary hitory ny taom-pahasoavan'ny Tompo sy ny andron'ny famaliana.<br />Nony nahorony ny boky dia naveriny tamin'ny mpitandrina ka nipetraka izy, ary nifántaka tany aminy avokoa ny mason'izy rehetra tao amin'ny sinagoga.<br />Dia rafitra niteny taminy indray Jesoa nanao hoe: Androany no efa tanteraka eo amin'ny sofinareo izany Soratra izany.</p>"
		},
		{
			"id": "24",
			"imagen": "Alatsinainy",
			"contenido": "<h3>Alatsinainy Fahatelo tsotra Mandavan-taona</h3><h3>Boky Faharoan'i Samoela</h3><em>5,1-7.10.</em><p>Ary tonga amin'i Davida tany Hebrona ny fokon'Israely rehetra ka nanao hoe: Indreto izahay, fa taolanao sy nofonao ihany izahay.<br />Hatramin'ny nanjakan'i Saola mpanjaka taminay fahiny aza, dia tsy iza fa hianao no nitondra an'Israely nivoaka sy niditra. Ary Iaveh nilaza taminao nanao hoe: Hianao no hamahana an'Israely oloko, hianao no ho andrian'Israely.<br />Ary samy tonga tany amin'ny mpanjaka tany Hebrona avokoa ny loholon'Israely, ka dia nanao fanekem-pihavanana tamin'izy ireo tany, teo anatrehan'ny Tompo, Davida mpanjaka; ary nanosotra an'i Davida ho mpanjakan'Israely izy ireo.<br />Telopolo taona Davida fony tonga mpanjaka, ary efapolo taona no andro nanjakany.<br />Tao Hebrona izy nanjaka tamin'i Jodá fito taona sy enim-bolana, ary tao Jerosalema nanjaka tamin'i Jodá sy Israely rehetra telo amby telopolo taona.<br />Niainga ny mpanjaka sy ny olony, ho any Jerosalema, hiady amin'ny Jeboseana, tompon-tany. Ary nisy nilaza tamin'i Davida hoe: Tsy ho tafiditra aty hianao, fa ny jamba sy ny mandringa hahasakana anao. Izany hoe: tsy ho tafiditra any na oviana na oviana Davida.<br />Kanjo afak'i Davida ny toerana mimanda tao Siona: ny tanánan'i Davida izany.<br />Nandroso niha-ambony hatrany hatrany Davida, ary nomba azy Iaveh Andriamanitry ny tafika.</p><h3>Salamo</h3><em>89(88),20.21-22.25-26.</em><p>Fahiny hianao niteny tamin'ny malalanao, tamin'ny fahitana nanao hoe: Izaho namonjy fanampiana ny mahery anankiray; nanandratra zatovolahy anankiray avy eo afovoan'ny vahoaka;<br />nahita an'i Davida mpanompoko; <br />nanosotra azy tamin'ny diloilo masina.<br />Homba azy lalandava ny tanako; <br />ary hankahery azy ny sandriko.<br />Homba azy ny fahamarinako aman-katsaram-poko; <br />ary ny anarako no hitomboan'ny heriny.<br />Hahatrako amin'ny ranomasina ny tanany; ary amin'ny ony ny tanany ankavanana.</p><h3>Evanjely Masin'i Jesoa Kristy nosoratan'i Md. Marka</h3><em>3,22-30.</em><p>Ny mpanora-dalána izay nidina avy tany Jerosalema kosa nanao hoe: Efa azon'i Belzeboba izy, ary ny filohan'ny demony no androahany ny demony.<br />Nantsoin'i Jesoa izy ireo ka nanaovany fanoharana hoe: Hataon'i Satana ahoana no fandroaka an'i Satana?<br />Raha misy fanjakana miady an-trano, dia tsy haharitra izany fanjakana izany;<br />ary raha misy fianakaviana miady an-trano, dia tsy haharitra izany fianakaviana izany:<br />koa raha mitsangan-kanohitra ny tenany áry i Satana, ka miady an-trano, dia tsy maharitra izy fa rava ny heriny.<br />Tsy misy olona afa-miditra ao an-tranon'ny mahery sy mandroba ny entany, raha tsy afatony aloha ilay mahery, vao robainy ny ao an-tranony.<br />Lazaiko marina aminareo fa hahazo famelan-keloka ihany ny zanak'olombelona amin'ny fahotany rehetra, sy ny fitenenan-dratsy rehetra izay itenenany ratsy an'Andriamanitra;<br />fa izay hiteny ratsy ny Fanahy Masina no tsy hahazo famelan-keloka na oviana na oviana, fa manam-pahotana mandrakizay.<br />Satria hoy izy ireo hoe: Manana fanahy maloto izy.</p>"
		},
		{
			"id": "25",
			"imagen": "Talata",
			"contenido": "<h3>Fetin'ny Nibebahan'i Masindahy Paoly</h3><h3>Ny Asan'ny Apostoly</h3><em>22,3-16.</em><p>Ary hoy izy: Izaho dia lehilahy Jody teraka tany Tarsy any Silisia, fa teto amin'ity tanána ity no nahabe ahy, teo ambanin'ny saokan'i Gamaliely, nampianarina tsara ny Lalán'ny razantsika aho, ary nazoto erý ho an'Andriamanitra tahaka anareo rehetra izao.<br />Nanenjika sy namono izay nanaraka izany fampianarana izany aza aho, ary namatotra azy na lahy na vavy, sy nampandatsaka azy an-tranomaizina.<br />Ny lehiben'ny mpisorona sy ny loholona rehetra no vavolombeloko; fa nandray taratasy tamin'izy ireo ho an'ny rahalahy aho, dia nankany Damasa hamatotra sy hitondra izay hita tao ho atý Jerosalema mba hampijalina.<br />Kanjo nony nandeha aho ka mby teo akaikin'i Damasa, tamin'ilay mitatao vovonana iny ny andro, dia nisy fahazavana lehibe tonga tampoka avy any an-danitra nanodidina ahy.<br />Lavo tamin'ny tany terý aho, sady nandre feo nanao tamiko hoe: Saoly, Saoly, nahoana no manenjika ahy hianao?<br />Dia namaly aho nanao hoe: Iza moa hianao, Tompoko? Ary hoy izy tamiko: izaho no Jesoa avy any Nazareta izay enjehinao.<br />Ry zareo niaraka tamiko izany, nahita ny fahazavana ihany, fa tsy nandre ny feon'izay niteny tamiko.<br />Ary hoy izaho: Inona no hataoko, Tompoko? Ka hoy ny Tompo tamiko: Mitsangána, ary mankanesa any Damasa, fa any no holazaina aminao ny zavatra rehetra tsy maintsy hataonao.<br />Tsy nahita anefa aho azon'ny famirapiratan'izany fahazavana izany, ka notantanan'izay niaraka tamiko aho, vao tonga tany Damasa.<br />Ary nisy lehilahy anankiray atao hoe Anania izay nanaraka ny Lalána, sy tsara laza tamin'ny Jody rehetra nonina tao.<br />Tonga nanatona ahy izy ary nitsangana teo anilako nanao hoe: Ry Saoly rahalahy, mahirata. Niaraka tamin'izay, dia nahita azy aho.<br />Ary hoy izy: Ny Andriamanitry ny razantsika efa nanendry anao hahafantatra ny sitra-pony, sy hahita ilay Marina, ary hihaino ny teny aloaky ny vavany.<br />Fa hianao no ho vavolombelony hanambara amin'ny olona rehetra izay efa hitanao sy renao.<br />Ary ankehitriny, inona no andrasana? Mitsangána, raiso ny batemy, ary mialá amin'ny fahotana, amin'ny fiantsoana ny anaran'i Jesoa.</p><h3>Salamo</h3><em>117(116),1.2.</em><p>Miderá an'ny Tompo hianareo, ry firenena rehetra, <br />mankalazá azy, ry vahoaka rehetra!<br />Fa lehibe ny hatsaram-pony amintsika, <br />ary maharitra mandrakizay ny fahamarinan'ny Tompo. <br />Aleloia!</p><h3>Evanjely Masin'i Jesoa Kristy nosoratan'i Md. Marka</h3><em>16,15-18.</em><p>Ary hoy izy taminy: Mandehana hianareo amin'izao tontolo izao, mitoria ny Evanjely amin'ny voary rehetra.<br />Izay hino ka hatao batemy dia ho voavonjy; fa izay tsy hino dia hohelohina.<br />Ary izao no famantarana homba izay mino: Handroaka demony amin'ny anarako izy, hiteny amin'ny fiteny tsy mbola hainy izy,<br />handray menarana izy, ary na misotro zava-mahafaty aza izy dia tsy hampaninona azy izany; hametra-tánana amin'ny marary izy, dia ho sitrana ireny.</p>"
		},
		{
			"id": "26",
			"imagen": "Alarobia",
			"contenido": "<h3>Fahatsiarovana an'i Masindahy Timote sy Tito Eveka</h3><h3>Taratasy Faharoan'i Md. Paoly ho an'i Timote</h3><em>1,1-8.</em><p>Paoly, Apostolin'i Jesoa-Kristy noho ny sitra-pon'Andriamanitra, mba hitory ny teny fampanantenana izay ao amin'ny Kristy Jesoa,<br />mamangy an'i Timote, zanako malala: ho aminao anie ny fahasoavana sy ny famindram-po amam-piadanana, avy amin'Andriamanitra Ray, sy ny Kristy Jesoa Tompontsika.<br />Misaotra an'Andriamanitra izay tompoiko amin'ny saina madio aho, araka ny nataon'ny razako; ary tsy mitsahatra ny mahatsiaro anao andro aman'alina amin'ny fivavahako.<br />Tsaroako izany ranomasonao, ka maniry hahita anao aho mba ho feno hafaliana.<br />Tsaroako koa ny finoana tsy misy fahony ao anatinao, izay nitoetra tao amin'i Loisa renibenao taloha, dia tao amin'i Eonisa reninao indray, ary matoky marina aho fa ao aminao koa izao.<br />Noho izany, mananatra anao aho mba hamelombelona indray ny fanomezam-pahasoavan'Andriamanitra ao anatinao, izay noraisinao tamin'ny fametrahako tánana taminao.<br />Fa tsy fanahy osa no nomen'Andriamanitra antsika, fa fanahy mahery sy be fitiavana ary mahonon-tena.<br />Koa aoka hianao tsy ho menatra ny ho vavolombelon'ny Tompontsika, sy noho ny amiko izay mpifatotra ho azy, fa hiara-mijaly amiko noho ny Evanjely, miankina amin'ny herin'Andriamanitra,</p><h3>Salamo</h3><em>96(95),1-2a.2b-3.7-8a.10.</em><p>Mihirá fihiram-baovao ho an'ny Tompo! <br />Mihirá ho an'ny Tompo hianareo monina amin'ny tany rehetra.<br />Mihirá ho an'ny Tompo, misaora ny anarany.<br />Lazao isan'andro ny famonjeny,<br />ambarao amin'ny firenena ny voninahiny, <br />ary amin'ny firenena rehetra ny fahagagany.<br />Manomeza an'ny Tompo, ry fokom-pirenena rehetra, manomeza voninahitra amam-pahefana an'ny Tompo.<br />Omeo an'ny Tompo ny voninahitra mendrika ny anarany. Mitondra ny fanatitra, ka mankanesa eo an-kianjany.<br />Lazao eo amin'ny firenena hoe: Iaveh no mpanjaka; <br />ka hitoetra sy tsy hietsiketsika izao tontolo izao; <br />hitsara ny vahoaka araka ny rariny izy,</p><h3>Evanjely Masin'i Jesoa Kristy nosoratan'i Md. Lioka</h3><em>10,1-9.</em><p>Nony afaka izany dia nifidy roa amby fitopolo lahy hafa koa ny Tompo ka naniraka azy tsiroaroa hialoha azy, any amin'ny tanána sy ny tany rehetra izay efa halehany.<br />Ary hoy izy tamin'izy ireo: Be ny vokatra, fa ny mpijinja no vitsy; koa mangataha amin'ny tompom-bokatra mba hanirahany mpiasa hijinja ny vokany.<br />Mandehana; indro aho maniraka anareo tahaka ny zanak'ondry eo afovoan'ny amboadia.<br />Aza mitondra kitapom-bola na kitapo hafa, na kiraro, ary aza miarahaba olona akory any an-dálana.<br />Amin'izay trano hidiranareo, dia milazá aloha hoe: Fiadanana anie ho amin'ity trano ity;<br />ka raha misy zanaky ny fiadanana ao, dia ho ao aminy ny fiadanana lazainareo; fa raha tsy misy kosa, dia hiverina aminareo ihany izany.<br />Ary mitoera amin'izany trano izany, ka mihinána sy misotroa izay misy ao, fa mendrika ny karamany ny mpiasa. Aza mifindrafindra trano.<br />Ary amin'izay tanána idiranareo, raha mandray anareo ny olona, dia hano izay atolony anareo;<br />ary sitrano ny marary izay ao, ka lazao hoe: Efa mby akaiky anareo ny fanjakan'Andriamanitra.</p>"
		},
		{
			"id": "27",
			"imagen": "Alakamisy",
			"contenido": "<h3>Alakamisy Fahatelo tsotra Mandavan-taona</h3><h3>Boky Faharoan'i Samoela</h3><em>7,18-19.24-29.</em><p>Dia tonga Davida mpanjaka ka nitoetra teo anatrehan'ny Tompo ary nanao hoe: Zinona moa aho, Iaveh Tompo ô! Ary zinona moa ny mpianakaviko no nentinao ho tonga amin'izao aho?<br />Izany indray aza mbola zavatra kely eo imasonao, ry Iaveh Tompo, fa niteny hianao ny amin'ny taranaky ny mpanomponao koa hatrany amin'ny andro aoriana any. Arakaraka ny lalán'ny olombelona izany ataonao amiko izany, Iaveh Tompo ô!<br />Nataonao mafy orina Israely vahoakanao, ho vahoakanao mandrakizay, ka hianao, ry Iaveh, dia efa tonga Andriamaniny.<br />Koa ankehitriny, ry Iaveh Tompo ô, tano ny teny voalazanao ny amin'ny mpanomponao sy ny taranany, tano mandrakizay izany ary tanteraho araka ny teninao;<br />dia hakalazaina anie ny anaranao, ka hatao hoe: Iaveh-n'ny tafika no Andriamanitra amin'Israely. Ary aoka ho voaorina mafy eo anatrehanao ny fianakavian'i Davida mpanomponao.<br />Fa tenanao, ry Iaveh-n'ny tafika, Andriamanitr'Israely, no efa niseho tamin'ny mpanomponao ka nilaza hoe: Hanorenako trano hianao. Ka izany no nahasahian'ny mpanomponao nanao izao hataka izao taminao.<br />Koa ankehitriny, ry Iaveh Tompo, hianao no Andriamanitra, ary marina ny teninao. Efa nilaza izany teny mahafinaritra izany tamin'ny mpanomponao hianao,<br />ka aoka ho sitrakao ny hitahy ny fianakavian'ny mpanomponao, mba haharetany mandrakizay eo anatrehanao. Fa hianao, Iaveh Tompo, no niteny, ka amin'ny fitahianao dia ho voatahy mandrakizay ny fianakavian'ny mpanomponao.</p><h3>Salamo</h3><em>132(131),1-2.3-5.11.12.13-14.</em><p>Fihirana fiakarana. Ry Iaveh, tsarovy Davida, sy ny fahasahiranany rehetra!<br />Izao no fianianana nataony tamin'ny Tompo, izao no voadiny tamin'ny Maherin'i Jakoba:<br />Tsy hiditra ao an-day fitoerako aho, na hiakatra eo am-parafara fialako sasatra,<br />na hamela ny masoko hatory, na ny hodi-masoko ho rendremana akory,<br />mandra-pahitako fitoerana ho an'ny Tompo, sy fonenana ho an'ny Maherin'i Jakoba.<br />Iaveh nianiana marina tamin'i Davida, ka tsy hitsoaka amin'izany: Ny ateraky ny kibonao, no hapetrako eo amin'ny seza fiandriananao.<br />Raha tandreman'ny zanakao ny fanekeko, <br />mbamin'ny didy hampianariko azy,<br />dia hipetraka mandrakizay, eo amin'ny seza fiandriananao koa ny zanany.<br />Fa Iaveh efa nifidy an'i Siona, sy naniry azy ho fonenany.<br />Ity no toerana fitsaharako mandrakizay; eto no honenako fa efa niriko.</p><h3>Evanjely Masin'i Jesoa Kristy nosoratan'i Md. Marka</h3><em>4,21-25.</em><p>Ary hoy koa izy taminy: Moa entina hapetraka ao ambanin'ny vata famarana na ambanin'ny farafara va ny jiro? Moa tsy hapetraka amin'ny fanaovan-jiro va izy?<br />Fa tsy misy takona izay tsy haseho, na miafina izay tsy haposaka.<br />Izay manan-tsofina hihainoana, aoka izy hihaino.<br />Dia hoy indray izy: Diniho izay renareo. Araka izay famarana hamaranareo ihany no hamarana ho anareo, ary homena mihoatra aza hianareo.<br />Fa izay manana dia homena, ary izay tsy manana kosa, na dia izay ananany aza dia hoesorina aminy.</p>"
		},
		{
			"id": "28",
			"imagen": "Zoma",
			"contenido": "<h3>Zoma Fahatelo tsotra Mandavan-taona</h3><h3>Boky Faharoan'i Samoela</h3><em>11,1-4a.5-10a.13-17.</em><p>Tamin'ny fitsingerenan'ny taona, nony mby amin'ny fotoana fandehanan'ny mpanjaka hiady, dia nalefan'i Davida Joaba mbamin'ny mpanompony sy Israely rehetra, ka nofongoran'ireo ny taranak'i Amona, ary nataony fahirano Rabá; fa Davida kosa nijanona tany Jerosalema ihany.<br />Indray hariva raha ilay avy niarina avy teo am-pandriany iny Davida ka nitsangantsangana teo amin'ny tafon-tranon'ny mpanjaka, dia tazany avy eo ambony tafon-trano ity vehivavy anankiray nandro, ary tsara tarehy ery ravehivavy io.<br />Nasain'i Davida nanontaniana hoe: Iza io vehivavy io? ka izao no nolazain'ny olona azy: Io no Betsabea, zanakavavin'i Eliama, vadin'i Oria, Heteana.<br />Dia naniraka olona haka azy Davida ka tonga tao aminy izy dia nandry taminy izy. Nandio tena ho afaka amin'ny halotoany ravehivavy, dia nody tany an-tranony,<br />kanjo nanana anaka ravehivavy, ka naniraka hilaza amin'i Davida hoe: Manana anaka aho.<br />Tamin'izay, naniraka tany amin'i Joaba Davida handidy azy hoe: Alefaso hankaty amiko Oria Heteana. Dia nalefan'i Joaba hankany amin'i Davida Oria.<br />Ka nony tonga tany amin'i Davida Oria, dia nanontaniany ny vaovao momba an'i Joaba sy ny tafika ary ny ady.<br />Izay Davida vao nanao tamin'i Oria hoe: Andeha áry midina any an-tranonao, dia manasa ny tongotrao. Nivoaka ny tranon'ny mpanjaka Oria, nampanarahina nahandro fanomezana avy amin'ny mpanjaka;<br />nefa niara-nandry tamin'ny mpanompon'ny tompony Oria, teo am-baravaran'ny tranon'andriana, fa tsy nidina nody tany an-tranony.<br />Nolazaina tamin'i Davida izany, natao hoe: Tsy nidina nody any an-tranony Oria. Ka hoy Davida tamin'i Oria: Moa tsy tonga avy amin'ny dia hianao? Nahoana no tsy nidina nody any an-tranonao?<br />Nasain'i Davida hihinana sy hisotro teo anatrehany izy ka nomamoiny. Nony hariva dia nivoaka nandry teo amin'ny fandriany, teo amin'ny mpanompon'ny tompony ihany Oria, fa tsy nidina nody tany an-tranony.<br />Nony ampitso maraina nanoratra taratasy ho any amin'i Joaba Davida ka tánan'i Oria no nampitondrainy azy.<br />Izao no nosoratany tamin'ny taratasy: Apetraho amin'izay toerana iadiana mafy indrindra Oria, dia mihataha avy eo aoriany hianareo mba ho voavono ka ho faty eo izy.<br />Nanao fahirano ny tanána Joaba ka napetrany tamin'ny toerana fantany ho nisy ny lehilahy mahery indrindra Oria.<br />Nivoaka hamely an'i Joaba ny olona tao an-tánana, ka maro tamin'ny vahoaka, tamin'ny mpanompon'i Davida, no maty; ary maty koa Oria, Heteana.</p><h3>Salamo</h3><em>51(50),3-4.5-6a.6bc-7.10-11.</em><p>Andriamanitra ô, mamindrá fo amiko, araka ny fiantranao; <br />vonoy ny hadisoako, araka ny haben'ny famindram-ponao.<br />Sasao tanteraka aho amin'ny heloko, <br />ary diovy aho amin'ny fahotako.<br />Fa mihaiky ny hadisoako aho, <br />ary eo anatrehako mandrakariva ny fahotako.<br />Taminao irery ihany no nanotako;<br />Taminao irery ihany no nanotako; nanao izay ratsy eo imasonao aho, mba ho hitan'ny olona fa marina hianao amin'ny teny fitsaranao, ka tsy manan-tsiny, amin'ny fitsaranao.<br />Taminao irery ihany no nanotako; nanao izay ratsy eo imasonao aho, mba ho hitan'ny olona fa marina hianao amin'ny teny fitsaranao, ka tsy manan-tsiny, amin'ny fitsaranao.<br />Indro izaho teraka tamin'ny heloka; i neny koa torontoronina ahy tamin'ny fahotana.<br />Ampandreneso fifaliana amam-piravoravoana aho, dia hifaly ny taolana izay efa novakivakinao.<br />Afeno ny tavanao ny fahotako, ary vonoy avokoa ny heloko.</p><h3>Evanjely Masin'i Jesoa Kristy nosoratan'i Md. Marka</h3><em>4,26-34.</em><p>Ary hoy koa izy: Ny fanjakan'ny lanitra dia tahaka ny lehilahy anankiray mamafy voa amin'ny tany,<br />ka izy matory sy mahatsiaro isan'alina sy isan'andro, ary ny voa mitsimoka sy mitombo, nefa tsy fantany izay faniriny;<br />fa mahavokatra ho azy ny tany, ka tahony no voalohany, dia salohiny no manarakaraka, vao ventim-bary amin'ny salohiny no farany.<br />Ary rahefa vokatra dia jinjana miaraka amin'izay, satria tonga ny taom-pijinjana.<br />Ary hoy indray izy: Amin'inona no hampitahantsika ny fanjakan'Andriamanitra, ary fanoharana inona no hanehoantsika azy?<br />Tahaka ny voatsinapy izy, izay kely indrindra amin'ny voa rehetra ambonin'ny tany raha vao afafy,<br />fa tonga lehibe indrindra amin'ny anana rehetra kosa rahefa voafafy sy mitombo, ary mandrantsana vaventy ka azon'ny voro-manidina ialofana ny alokalony.<br />Dia fanoharana maro toy izany no nitoriany teny taminy, araka izay takatry ny sain'izy ireo.<br />Ary tsy niteny taminy afa-tsy tamin'ny fanoharana izy, fa nony mangingina vao nanambara tamin'ny mpianany ny hevitr'ireo rehetra ireo.</p>"
		},
		{
			"id": "29",
			"imagen": "Asabotsy",
			"contenido": "<h3>Asabotsy Fahatelo tsotra Mandavan-taona</h3><h3>Boky Faharoan'i Samoela</h3><em>12,1-7a.10-17.</em><p>Nirahin'ny Tompo ho any amin'i Davida Natána, ka tonga tany aminy izy, dia nanao taminy hoe: Nisy olona roa lahy, tao amin'ity tanána anankiray; ny iray mpanan-karena ary ny iray mahantra.<br />Ondry aman'omby sesehena no an'ilay mpanan-karena;<br />fa ondrivavy kely anankiray novidiny no mba an'ilay mahantra. Nompiany izy ka nitombo tao aminy niaraka tamin'ny zanany, nihinana tamin'ny mofony, nisotro tamin'ny kapaokany, natory teny an-trotroany, ary nataony toy ny zanany vavy.<br />Nanam-bahiny kosa ilay mpanan-karena, nefa tsy nety naka tamin'ny ondriny na ny ombiny izy hanamboatra sakafo ho an'ilay vahiny tonga tao aminy: fa ny ondrivavin'ilay mahantra no nalainy sy namboariny, ho an'ilay olona tonga tao aminy.<br />Nirehitra fatratra tamin'izany olona izany ny fahatezeran'i Davida, ka hoy izy tamin'i Natána: Raha velona koa Iaveh dia marina raha tsy mendrika ny hovonoina izay olona manao izany,<br />ary ilay ondrivavy honerany efatra heny, noho izy nahavita an'izany sy tsy nanana antra.<br />Dia hoy Natána tamin'i Davida: Tsy iza fa hianao izany olona izany. Ka izao no lazain'ny Tompo Andriamanitr'Israely: Nanosotra anao ho mpanjaka amin'Israely aho, ary nanafaka anao tamin'ny tánan'i Saola;<br />Koa ankehitriny noho hianao nanamavo ahy, sy naka ny vadin'i Oria Heteana, ho vadinao, dia tsy hiala amin'ny taranakao mandrakizay kosa ny sabatra.<br />Izao no lazain'ny Tompo: Indro fa ny ankohonanao, hananganako ny loza hihatra aminao; ny vadinao hotsoahako eo imasonao, ka homeko ny mifanolo-body rindrina aminao, izay handry aminy eo anatrehan'izao masoandro izao;<br />fa hianao dia mangingina no nanaovanao izany, ary izaho kosa dia eo imason'Israely rehetra sy anatrehan'izao masoandro izao no hanaovako izany.<br />Dia hoy Davida tamin'i Natána: Nanota tamin'ny Tompo aho! Fa hoy kosa Natána tamin'i Davida: Navelan'ny Tompo ny helokao, ka tsy ho faty hianao.<br />Nefa nampanesoinao an'ny Tompo ny fahavalony tamin'izany zavatra nataonao izany ka noho izany dia ho faty ny zanaka naterakao.<br />Dia lasa nankany an-tranony Natana. Ary nasian'ny Tompo ny zaza nateraky ny vadin'i Oria, tamin'i Davida, ka nandraiki-narary mafy.<br />Nivavaka tamin'Andriamanitra ho an'ny zaza Davida sady nifady hanina; ary niditra izy ka nandry tamin'ny tany nandritra ny alina.<br />Ka niangavy mafy taminy ny loholona tao an-tranony, mba hampiarina azy amin'ny tany; nefa tsy nety izy, ary tsy niara-nihinana tamin'ireo.</p><h3>Salamo</h3><em>51(50),12-13.14-15.16-17.</em><p>Ry Andriamanitra ô, amorony fo madio aho; ary fanahy mihenjana no havaozy ato anatiko.<br />Aza ariana lavitra ny tavanao aho; aza esorina amiko ny fanahinao masina.<br />Ampodio ny fifaliana amin'ny famonjenao, ary tohany amin'ny fananana fo mazoto aho.<br />Hampianariko ny lálanao, ry zareo mandika azy, ka hiverina aminao indray ny mpanota.<br />Andriamanitra ô, ry Andriamanitry ny famonjena ahy, <br />afaho amin'ny ra nalatsaka aho, dia hidera ny fahamarinanao ny vavako.<br />Tompo ô, sokafy ny molotro, dia hitory ny fiderana anao ny vavako.</p><h3>Evanjely Masin'i Jesoa Kristy nosoratan'i Md. Marka</h3><em>4,35-41.</em><p>Androtr'izay ihany, nony hariva ny andro, dia hoy izy taminy: Andeha isika hita ho eny an-dafin-drano.<br />Dia nilaozan'izy ireo teo ny olona ka nentiny tamin'izao tao an-tsambo kely Jesoa, ary nisy sambo kely maromaro koa niaraka taminy.<br />Ary nisy tafio-drivotra mahery nampisavoana ny onjan-drano hatrany anaty sambo kely, ka efa nihafeno rano izy.<br />Fa Jesoa kosa natory teo am-body sambo kely tambonin'ny ondana, ka nofohazin'izy ireo izy nilazany hoe: Ry Mpampianatra ô! tsy mampaninona anao va raha maty izahay?<br />Dia nifoha izy ka niteny mafy ny rivotra, ary nilaza tamin'ny ranomasina hoe: Mangina, mitonia. Dia nitsahatra ny rivotra, ary nitony dia nitony ny andro.<br />Ary hoy izy tamin'izy ireo: Nahoana no saro-tahotra hianareo? Tsy mbola manam-pinoana ihany va hianareo? Ary natahotra dia natahotra izy ireo ka nifampilaza hoe: Iza moa io, fa ny rivotra sy ny ranomasina avy no manaiky azy?<br /></p>"
		},
		{
			"id": "30",
			"imagen": "Alahady",
			"contenido": "<h3>Alahady Fahaefatra tsotra Mandavan-taona</h3><h3>Bokin'i Jeremia</h3><em>1,4-5.17-19.</em><p>Tonga tamiko ny tenin'ny Tompo, nanao hoe:<br />Efa fantatro talohan'ny namoronana anao tao am-bohoka hianao, ary raha mbola tsy naloaky ny kibon-dreninao hianao, dia efa nohamariniko; notendreko ho mpaminany ho an'ny firenena.<br />Fa hianao kosa: misikìna, mitsangána ary lazao aminy izay rehetra handidiako anao. Aza mangovitra eo anatrehany, fandrao ataoko mangovitra eo anatrehany hianao.<br />Indro aho anio manao anao ho tanána mimanda, andry vy ary manda varahana, eo anatrehan'ny tany rehetra, eo anatrehan'ny mpanjakan'i Jodá, sy ny mpanapaka eo aminy, eo anatrehan'ny mpisorony, eo anatrehan'ny vahoakany.<br />Hiady aminao izy ireo, nefa tsy hahefa na inona na inona aminao, satria momba anao aho, hamonjy anao aho; - teny marin'ny Tompo.</p><h3>Salamo</h3><em>71(70),1-2.3-4a.5-6ab.15ab.17.</em><p>Hianao ry Iaveh, no nataoko fialofako, aoka tsy ho menatra na oviana na oviana aho!<br />Vonjeo amin'ny fahamarinanao aho, ka afaho! Atongiláno amiko ny sofinao, ka vonjeo aho!<br />Aoka hianao ho vatolampy tsy azo hanihina, ho ahy, izay ho azoko handosirana mandrakariva. Efa nandidy ny hamonjy ahy hianao, fa hianao no vatolampiko sy trano mimandako.<br />Ry Andriamanitro ô, afaho aho amin'ny tanan'ny ratsy fanahy, amin'ny tánan'ny olon-tsy marina sy masiaka.<br />Fa hianao no fanantenako, ry Tompo Iaveh, hianao no ipetrahan'ny fitokiako hatramin'ny fahatanorako!<br />Hianao no iankinako hatramin'ny aho fony vao teraka; hianao izay mamoaka ahy avy any ambohoka; ka anao ny fiderako mandrakizay!<br />Hianao no iankinako hatramin'ny aho fony vao teraka; hianao izay mamoaka ahy avy any ambohoka; ka anao ny fiderako mandrakizay!<br />Ny vavako hitory ny fahamarinanao, mbamin'ny fanambinanao tontolo andro; fa tsy hitako izay isan'izany.<br />Ny vavako hitory ny fahamarinanao, mbamin'ny fanambinanao tontolo andro; fa tsy hitako izay isan'izany.<br />Ry Andriamanitra, nampianarinao hatry ny fony mbola tanora aho, ary mitory ny fahagaganao, mandrak'ankehitriny!</p><h3>Taratasy Voalohan'i Md. Paoly Ho An'ny Korintiana</h3><em>12,31.13,1-13.</em><p>Fa ny fanomezana ambony indrindra no irio mafy, dia izao lálana tsara indrindra hatoroko anareo izao.<br />Na dia miteny amin'ny fitenin'ny olona sy ny anjely aza aho, nefa tsy manana ny fitiavana, dia tonga varahina maneno sy kipantsona mikarantsana fotsiny aho.<br />Na dia nahazo fanomezana haminany aza aho, ka mahalala ny zava-miafina rehetra, sy manana ny fahalalana rehetra, ary manana ny finoana rehetra, hatramin'ny mahafindra tendrombohitra aza, raha tsy manana ny fitiavana, dia tsinontsinona aho.<br />Na dia zaraiko ho an'ny mahantra aza ny fananako rehetra, ka atolotro hodorana mbamin'ny tenako, raha tsy manana ny fitiavana aho, dia tsy mahasoa ahy akory izany rehetra izany.<br />Ny fitiavana dia sady mahari-po no malemy fanahy; ny fitiavana dia tsy mialona, tsy manaonao foana, tsy mieboebo;<br />tsy manao ny tsy mendrika, tsy mitady ny ho azy, tsy mora tezitra, tsy manao an-dolom-po;<br />tsy mifaly noho ny tsy marina ataon'ny olona, fa mifaly noho ny fahamarinany;<br />manala tsiny ny zavatra rehetra, mino ny zavatra rehetra, manantena ny zavatra rehetra, mandefitra ny zavatra rehetra.<br />Ny fitiavana dia tsy hanam-pahataperana. Fa raha ny faminaniana kosa dia hisy farany, ny fitenenana fiteny tsy fantatra dia hitsahatra, ary ny fahalalana dia hiato.<br />Satria tapany ny fahalalantsika, tapany koa ny faminaniantsika:<br />ka rahefa tonga ny feno dia foana ny tapany.<br />Fony mbola zaza aho, dia niteny toy ny zaza; fa nony lehilahy aho dia nialako ny fanahin-jaza.<br />Ankehitriny mizaha ao amin'ny fitaratra isika, ka tsy mahita mazava; fa rahatrizay, hifanatrika; ankehitriny, tapany no fantatro; fa rahatrizay, hahalala tsara toy ny nahafantarana ahy aho.<br />Ary ankehitriny, ireto telo ireto no mitoetra: ny finoana, ny fanantenana, ny fitiavana; fa ny fitiavana no lehibe indrindra amin'ireo.</p><h3>Evanjely Masin'i Jesoa Kristy nosoratan'i Md. Lioka</h3><em>4,21-30.</em><p>Dia rafitra niteny taminy indray Jesoa nanao hoe: Androany no efa tanteraka eo amin'ny sofinareo izany Soratra izany.<br />Ary nankalaza azy izy rehetra, sady talanjona noho ny tenim-pahasoavana naloaky ny vavany, ka hoy izy ireo: Tsy ny zanak'i Josefa va ity?<br />Ary hoy kosa Jesoa taminy: Marina raha tsy ataonareo amiko ilay oha-bolana hoe: Dokotera, sitrano aloha ny tenanao. Ny zava-mahagaga renay nataonao tany Kafarnaoma mba ataovy eto amin'ny tany nahabe anao koa.<br />Dia notohiziny hoe: Lazaiko marina aminareo fa tsy misy mpaminany hajaina amin'ny tany nahabe azy.<br />Ary lazaiko marina aminareo koa fa maro no mpitondratena tamin'Israely tamin'ny andron'i Elia, raha nihantona telo taona sy enim-bolana ny orana ka voan'ny mosary mafy ny tany rehetra,<br />nefa tamin'izy ireo tsy nisy nanirahana an'i Elia na dia anankiray aza, fa tamin'ilay vehivavy mpitondratena tany Sareptá any amin'ny tany Sidòna ihany;<br />ary be koa no boka tao amin'Israely tamin'ny andron'i Elisea mpaminany, nefa tsy nisy sitrana na iray aza, fa Naamána Siriana ihany.<br />Dia tezitra mafy izay rehetra tao amin'ny sinagoga raha nandre izany,<br />ka tafantsangana nandroaka azy hiala ao an-tanána, sady nitondra azy tany an-tampon'ny tendrombohitra iorenan'ny tanánany mba hazerany any an-tevana;<br />fa namaky teo afovoan'izy ireo izy dia lasa.</p>"
		},
		{
			"id": "31",
			"imagen": "Alatsinainy",
			"contenido": "<h3>Alatsinainy Fahaefatra tsotra Mandavan-taona</h3><h3>Boky Faharoan'i Samoela</h3><em>15,13-14.30.16,5-13a.</em><p>Dia nisy olona tonga nilaza tamin'i Davida, nanao hoe: Tafaraikitra amin'ny fanarahana an'i Absaloma ny fon'ny lehilahy amin'Israely.<br />Ka hoy Davida tamin'ny mpanompony rehetra tao aminy tany Jerosalema: Mitsangána, andeha isika handositra, fa tsy misy hahafahantsika amin'i Absaloma. Andao faingana fandrao dia tampohiny isika, ka ataony idiran-doza eto, sady hasiany amin'ny lelan-tsabatra ny tanána.<br />Niakatra ny tendrombohitra Oliva Davida, niakatra sy nitomany izy, sady nisaron-doha ary nandeha tsy nikiraro; ny vahoaka rehetra nanaraka azy koa nisaron-doha ary nitomany teny am-piakarana.<br />Nony tonga tao Bahorima ny mpanjaka, indro nisy lehilahy anankiray, atao hoe Semeia zanak'i Gerá, iray fianakaviana tamin'ny ankohonan'i Saola, nivoaka avy tao, dia nandroso izy sady nanozona,<br />ary nitora-bato an'i Davida mbamin'ny mpanompon'i Davida mpanjaka rehetra; ary ny vahoaka mbamin'ny lehilahy mahery kosa tamin'izay dia teo ankavanany sy ankaviany.<br />Izao no tenin'i Semeia nanozona azy: Mandehana any, mandehana any, ry ilay mpandatsa-drá, ry olon'i Beliala!<br />Indro natsingerin'ny Tompo aminao ny ran'ireo tamingan'i Saola rehetra izay nosoloinao toerana mba ho mpanjaka; natolony ho eo an-tánan'i Absaloma zanakao ny fanjakana ka indro fa idiran-doza hianao izao, satria lehilahy mpandatsa-drá hianao.<br />Ka hoy Abisaia zanak'i Sarviá tamin'ny mpanjaka: Ahoana no anozoan'ilay alika maty io ny mpanjaka tompoko? Avelao kely aho handeha hanapaka ny lohan'io!<br />Fa hoy ny navalin'ny mpanjaka: Tsy manan-draharaha aminareo aho, ry zanak'i Sarviá! Aoka hanozona izy, satria fa raha Iaveh no nanao taminy hoe: Ozony Davida: zovy moa no hanao aminy hoe: Ahoana no anaovanao izany?<br />Ary hoy Davida tamin'i Abisaia sy ny mpanompony rehetra: He, ny zanako naloaky ny kiboko aza ity mitady ny aiko; ka mainka fa io zana-Benjamina io! Avelao izy hanozona, fa didin'ny Tompo taminy izany.<br />Angamba hijery ny fahoriako Iaveh ka soa no hataon'ny Tompo amiko ho valin'izao ozona androany izao.<br />Ary Davida sy ny olony nanohy ny diany, fa Semeia kosa nandeha tamin'ny kisolasolan'ny tendrombohitra akaikin'i Davida sady tsy nitsahatra ny nanozona azy, sy nitora-bato ary namafy vovoka.</p><h3>Salamo</h3><em>3,2-3.4-5.6-7.</em><p>Ry Iaveh ô, akory izato hamaroan'ny fahavaloko! Endrey ity habetsahan'ireo mitsangan-kamely ahy!<br />Maro ny milaza ny amiko manao hoe: Tsy misy famonjena ho azy intsony eo amin'Andriamanitra! - Selá.<br />Kanefa, ry Iaveh, hianao no ampingako; hianao no voninahitro sy manandratra ny lohako.<br />Miantso an'ny Tompo amin'ny feoko aho, dia mamaly ahy any an-tendrombohiny masina izy. - Selá.<br />Nandry aho dia natory; nifoha indray aho, fa Iaveh no tohako.<br />Tsy matahotra aho, eo anoloan'ny vahoaka tsy tambo isaina, izay mivangongo manodidina ahy hatraiza hatraiza.</p><h3>Evanjely Masin'i Jesoa Kristy nosoratan'i Md. Marka</h3><em>5,1-20.</em><p>Nony tafita ny ranomasina izy ireo dia tonga tao amin'ny tanin'ny Geraseny;<br />ka vao niala tao an-tsambo kely izy, dia inty nisy lehilahy anankiray azon'ny fanahy maloto avy tany am-pasana nanatona azy.<br />Tany am-pasana izy io no nitoetra, ary tsy nisy olona nahatana azy am-patorana intsony na dia tamin'ny gadra aza,<br />fa matetika no nafatotra tamin'ny gadra sy tamin'ny rojo vy ny tongony aman-tánany, nefa nopotehiny ny rojo vy ary notapahiny ny gadrany, ka tsy nisy olona nahafolaka azy.<br />Ary mandrakariva dia any am-pasana sy any an-tendrombohitra any foana izy no mirenireny na andro na alina, sady minananana no mandrá-tena amin'ny vato.<br />Fa nony nahatazan-davitra an'i Jesoa izy dia nihazakazaka ka niankohoka teo anatrehany,<br />ary niantso tamin'ny feo mahery hoe: Moa mifaninona izaho sy hianao, ry Jesoa Zanak'Andriamanitra Avo indrindra? Mifona aminao amin'ny anaran'Andriamanitra re aho, aza dia mampijaly ahy,<br />satria Jesoa efa nanao taminy hoe: Mivoaha amin'ity lehilahy ity, ry fanahy maloto.<br />Ary nanontany azy izy nanao hoe: Iza no anaranao? Dia novaliany hoe: Lejiona no anarako, fa betsaka izahay.<br />Ary nifona dia nifona taminy izy mba tsy horoahiny hiala amin'izany tany izany.<br />Ary teo akaikin'ny tendrombohitra dia nisy kisoa betsaka, andiany iray, nihinana,<br />ka nangataka taminy ireo demony nanao hoe: Alefaso izahay ho any amin'ny kisoa mba hiditra ao aminy.<br />Dia nekeny. Ka nivoaka ny fanahy maloto, dia niditra tao anatin'ny kisoa, ary rifatra nivarina teny amin'ny hantsana ho any amin'ny ranomasina ny kisoa andiany iray, tokony ho roa arivo, ka maty tao tamin'ny ranomasina.<br />Dia nandositra ny mpiandry azy ka nilaza izany tany an-tanána sy teny an-tsaha; ary nivoaka ny olona hizaha izany zavatra izany.<br />Nankany amin'i Jesoa izy ireo, ary nahita an'ilay azon'ny demony (izay nisy lejiona) nipetraka sy nitafy lamba ary nanan-tsaina, ka raiki-tahotra terý.<br />Nony nolazain'izay nahita tamin'izy ireo izay nahazo ilay azon'ny demony sy ny kisoa,<br />dia nihanta tamin'i Jesoa izy ireo, mba hiala amin'ny taniny.<br />nony niakatra teo an-tsambo kely izy, dia niangavy taminy ilay azon'ny demony mba hanaraka azy;<br />fa tsy navelany izy, fa hoy izy taminy: Andeha ihany mody any an-tranonao any amin'ny havanao ka lazao aminy izay zava-dehibe nataon'ny Tompo taminao sy ny namindrány fo taminao.<br />Dia lasa izy ka nampiely tany Dekapaoly ny zavatra rehetra nataon'i Jesoa taminy, ary gaga ny olona rehetra.</p>"
		}
	]
}
